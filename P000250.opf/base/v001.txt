༄༅། །རིག་འཛིན་འདས་རྗེས་དང་མི་ཕམ་གྱི་རྟོགས་ཐར་སྟོན་པའི་མེ་ལོང་ཞེས་བྱ་བ་བཞུགས་སོ། །
མཛད་པ་པོ། རིག་འཛིན་དགའ་རབ་རྡོ་རྗེ།
རིག་འཛིན་ཤྲཱི་སི་ཧ།
རིག་འཛིན་ཡེ་ཤེས་མདོ།
ཀུན་མཁྱེན་མི་ཕམ་རིན་པོ་ཆེ།
ཡིད་བཞིན་ནོར་བུ་འཇིགས་མེད་ཕུན་ཚོགས།
ཁང་སར་བསྟན་པའི་དབང་ཕྱུག
༄༅། །རིག་འཛིན་འདས་རྗེས་ཀྱི་རྩ་ཚིག་བཞུགས་སོ། །
མཛད་པ་པོ།
རིག་འཛིན་དགའ་རབ་རྡོ་རྗེ།
རིག་འཛིན་ཤྲཱི་སིཾ་ཧ།
རིག་འཛིན་ཡེ་ཤེས་མདོ།
༄༅། །དགའ་རབ་རྡོ་རྗེའི་ཚིག་གསུམ་གནད་བདེག།
རིག་པ་སྤྱི་བརྟོལ་དུ་བསྟན་པའི་མན་ངག་ནི།
༡ ངོ་རང་ཐོག་ཏུ་སྤྲད་པ་དང།
༢ ཐག་གཅིག་ཐོག་ཏུ་བཅད་པ་དང།
༣ གདིང་གྲོལ་ཐོག་ཏུ་བཅའ་བའོ།
༄༅། །ཤྲཱིསིཾ་ཧའི་གཟེར་བུ་བདུན་པ།
གསལ་བའི་ཤེས་རབ་མཛོད་ཀྱི་སྒོ་ཕྱེ་ལ། །
ཡིད་བཞིན་ནོར་འདྲའི་དོན་འདི་རྟོགས་པར་གྱིས།
༡ གསལ་བའི་ཡེ་ཤེས་ཟང་ཐལ་གྱི་གཟེར་གྱིས་འཁོར་འདས་གཉིས་ཀྱི་མཚམས་སུ་ཐོབ་ཅིག
༢ སྒྲོན་མ་རང་སྣང་གི་གཟེར་གྱིས་ཡུལ་སེམས་གཉིས་ཀྱི་བར་དུ་ཐོབ་ཅིག
༣ ངོ་བོ་རང་དག་གི་གཟེར་བློ་དངོས་གཉིས་ཀྱི་བར་དུ་ཐོབ་ཅིག
༤ ལྟ་བ་གྲོལ་ཡན་གྱི་གཟེར་རྟག་ཆད་གཉིས་ཀྱི་བར་དུ་ཐོབ་ཅིག
༥ རིག་པ་ཆོས་ཉིད་ཀྱི་གཟེར་ཆོས་ཅན་ཆོས་ཉིད་ཀྱི་བར་དུ་ཐོབ་ཅིག
༦ སྒོ་ལྔ་རྒྱ་ཡན་གྱི་གཟེར་བྱིང་རྒོད་གཉིས་ཀྱི་བར་དུ་ཐོབ་ཅིག
༧ ཆོས་སྐུ་ཡེ་རྫོགས་ཀྱི་གཟེར་སྣང་སྟོང་གཉིས་ཀྱི་བར་དུ་ཐོབ་ཅིག
༄༅། །ཡེ་ཤེས་མདོའི་གཞག་ཐབས་བཞི།
ཀྱེ་མ་མཉམ་པ་ཆེན་པོའི་ས་ཐོབ་པར་འདོད་ན་འདི་ཉིད་ལ་རྟག་ཏུ་གོམས་པར་གྱིས་ཤིག
༡ སྤྱོད་པ་ཐམས་ཅད་ལ་རྩལ་སྦྱོང་བར་འདོད་ན། སྣང་བ་ཅོག་བཞག་གིས་སྣང་བ་ཐམས་ཅད་ཅེར་བཞག་ཏུ་ཞོག་ཅིག
༢ སྒོམ་པ་ཐམས་ཅད་ལ་སྟོབས་རྙེད་པར་འདོད་ན། རྒྱ་མཚོ་ཅོག་བཞག་གི་དགོངས་པས་བློ་དངོས་གཉིས་གཅིག་ཏུ་དྲིལ་ལ་ཞོག་ཅིག
༣ ལྟ་བ་ཐམས་ཅད་ལས་རང་གྲོལ་བར་འདོད་ན། རི་བོ་ཅོག་བཞག་གི་ལྟ་བས་ཆོས་ཐམས་ཅད་ཟད་སར་སྐྱལ་ཞིག
༄༅། །བི་མ་སྙིང་ཐིག་གསེར་ཡིག་ཅན་ལས་རིག་འཛིན་འདས་རྗེས་ཀྱི་རྩ་བ་བཞུགས་སོ། །
མཛད་པ་པོ།
རིག་འཛིན་དགའ་རབ་རྡོ་རྗེ།
རིག་འཛིན་ཤྲཱི་སིཾ་ཧ།
རིག་འཛིན་ཡེ་ཤེས་མདོ།
དགའ་རབ་རྡོ་རྗེའི་ཚིག་གསུམ་གནད་དུ་བརྡེག་པ་བཞུགས་སོ༔
ན་མོ་ཤྲཱི་གུ་རུ་ཡེ༔
ཡིན་པ་གྲུབ་པ་མེད་པའི་རིག་པ་འདི༔
རང་སྣང་འཆར་ཚུལ་ཅིར་ཡང་མ་འགགས་པས༔
སྣང་སྲིད་ཀུན་ཀྱང་ཆོས་སྐུའི་ཞིང་དུ་ཤར༔
དེ་དོན་བདེ་གཤེགས་ཀུན་གྱི་དགོངས་འདུས་པ༔
བརྒྱལ་བ་བསླང་ཕྱིར་ཚིག་གསུམ་མན་ངག་འདི་༔
འཁོར་འདས་གཉིས་ཀྱི་རྡོས་ཐག་བཅད་པའི་ཕྱིར༔
རིག་པ་སྤྱི་བརྟོལ་དུ་བསྟན་པའི་མན་ངག་ནི༔
ངོ་རང་ཐོག་ཏུ་སྤྲད་པ་དང་༔
ཐག་གཅིག་ཐོག་ཏུ་བཅད་པ་དང་༔
རང་ངོ་ཡིན་པ༔
གཞན་ངོ་སྣང་བ༔
ཅིར་སྣང་རང་ཡིན་སྟོབས་རང་གི་རང་ཆེ་རང་རང་ཕྲད་པའོ༔
མ་ཐོག་ཏུ་མ་རང་ཕྲད་པའོ༔
བུ་ཐོག་ཏུ་རང་ཕྲད༔
རིག་པ་གཅིག་པུ་རང་དང་འབྲེལ་བ༔
རང་གཅིག་པུ་རང་དང་འབྲེལ་བ༔
རང་ཐོག་ཏུ་མཐར་སྣང་གི་ཐག་ཆོད༔
གཅིག་ཐོག་ཏུ་རང་སྣང་གི་ཐག་ཆོད༔
རང་ལ་བྱན་ཚུད་པ་ཕྱུག་པོའི་བང་མཛོད་ལྟ་བུའི་གདིང༔
གཞན་ལ་བྱན་ཚུད་པ་འཁོར་ལོས་བསྒྱུར་བའི་རྒྱལ་པོ་ལྟ་བུའི་གདིང༔
རང་ཐོག་ཏུ་རང་གྲོལ༔
གཅིག་ཐོག་ཏུ་གཅིག་གྲོལ༔
རང་ངོ་ཤེས་པས་གཞི་དང་ངོ་ཕྲད་པའོ༔
རང་གི་རང་གྲོལ་བར་ཤེས་པས་ཐོག་མ་རིག་པ་ཉིད་ལ་ཐག་བཅད་པའོ༔
དེའི་ཕྱིར་དྲི་མས་དྲི་མ་འཁྲུ་བ་དང་༔
གཞི་ཉིད་ལས་གྲོལ་བས་གདིང་གང་ཡིན་ཏུ་བཅའ་བའོ༔
དེའི་ཕྱིར་སྦྲུལ་གྱི་མདུད་པ་ཉིད་སྦྲུལ་རང་གིས་གྲོལ་བ་ལྟ་བུ་སྟེ༔
གཞན་ལྟོས་ཀྱི་རིག་པ་ཚི་ཆད་པས༔
དགའ་རབ་རྡོ་རྗེ་ཡོངས་སུ་མྱ་ངན་ལས་འདའ་བའི་ཚུལ་བསྟན་པའི་ཚེ༔ འཇམ་དཔལ་བཤེས་གཉེན་བརྒྱལ་ཞིང་ས་ལ་འགྱེལ་ནས་ཀྱེ་མ་ཀྱི་ཧུད་ཅེས་སྒྲ་ཆེན་པོ་ཕྱུངས་པས༔ རོ་ལངས་བདེ་བ་འོད་ཀྱི་དཀྱིལ་ནས་ཕྱག་གཡས་པ་ཕྱུངས་ཏེ༔ བརྒྱལ་བ་བ་བསློང་པའི་དོན་དུ་གསང་བའི་ཞལ་ཆེམས་ཚིག་གསུམ་གནད་དུ་བརྡེག་པ༔ ཕྱག་གཡས་པའི་མཐིལ་དུ་བཻཌཱུརྱ་མཐིང་ཁ་ཞུན་མས་རང་ནན་ཏུ་བྲིས་པ་བབས་ཏེ༔ རིན་པོ་ཆེ་ཤེལ་གྱི་ཟ་མ་ཏོག་སེན་གང་པ་ཅིག་སྣོད་དུ་བབས་པས༔ འཇམ་དཔལ་བཤེས་གཉེན་བརྒྱལ་བ་ལས་གྲོལ་བར་གྱུར་ཅིང་༔ རྟོགས་པའི་གདེང་དང་ལྡན་པར་གྱུར་ཏོ༔ དེའི་ཕྱིར་ན་གཞན་ལ་གསང་བ་ཐུགས་ཀྱི་དཀྱིལ་འཁོར་དུ་སྦ་བར་བྱའོ༔ འཆི་ཁ་མའི་ཞལ་གདམས་ཚིག་གསུམ་རྒྱུད་ཐམས་ཅད་ཀྱི་བཅུད་ཕྱུངས་པ༔ ལྟ་བའི་དོན་གསེར་ལྟ་བུར་བསྟན་པ༔ དུར་ཁྲོད་ཆེན་པོ་བསིལ་བ་ཚལ་དུ་བབས་པ༔ ཆུ་བོ་དན་ཏིག་མགོར་སྣང་བར་བྱས་པའི་གདམས་ངག་དམ་པ༔ སེམས་ཅན་ཐམས་ཅད་དབུགས་འབྱིན་པར་བྱེད་པའི་ལམ༔ སངས་རྒྱས་ཀྱི་ཞིང་དུ་སྐད་ཅིག་ལ་གྲོལ་བར་བྱེད་པའི་མན་ངག་རྫོགས་སོ༔
ཤྲཱི་སིང་ཧའི་གཟེར་བུ་བདུན་པ་བཞུགས་སོ༔
སརྦ་སནྟི་ཀ༔
ཀུན་ཏུ་ཁྱབ་ཅིང་སྣ་ཚོགས་སྣང་བ་ཡི༔
རིག་པའི་ཡེ་ཤེས་རྒྱ་ཡན་ཕྱོགས་མེད་དེ༔
མི་འགྱུར་ས་ལ་གཟེར་ཆེན་བཏབ་པའི་ཕྱིར༔
མི་འགྱུར་བདེ་ཆེན་བདག་གི་བློ་ལ་ཤར༔
དེ་དོན་མན་ངག་ཉི་མའི་ཟེར་འདྲ་བ༔
བརྒྱལ་བ་བསླང་ཕྱིར་དགོངས་དོན་གསང་བ་འདི༔
གསལ་བའི་ཤེས་རབ་མཛོད་ཀྱི་སྒོ་ཕྱེ་ལ༔
གསལ་བའི་ཡེ་ཤེས་ཟང་ཐལ་གྱི་གཟེར་གྱིས་འཁོར་འདས་གཉིས་ཀྱི་མཚམས་སུ་ཐོབ་ཅིག༔
སྒྲོན་མ་རང་སྣང་གི་གཟིར་གྱིས་ཡུལ་སེམས་གཉིས་ཀྱི་བར་དུ་ཐོབ་ཅིག༔
ངོ་བོ་རང་དག་གི་གཟེར་བློ་དངོས་གཉིས་ཀྱི་བར་དུ་ཐོབ་ཅིག༔
རིག་པ་ཆོས་མིན་གྱི་གཟེར་ཆོས་ཅན་ཆོས་ཉིད་ཀྱི་བར་དུ་ཐོབ་ཅིག༔
སྒོ་ལྔ་རྒྱ་ཡན་གྱི་གཟེར་བྱིང་རྒོད་གཉིས་ཀྱི་བར་ལ་ཐོབ་ཅིག༔
གསལ་བ་རང་ངོས་མ་བསྒྲིབས་པ་ཤེས་རབ་རང་གྲོལ་གཞན་ངོ་ལ་བཞག་པ་ནི་རྩ་དང་མེ་ཕྲད་པ་ལྟ་བུའོ༔
སྣང་བ་ཅེར་གྲོལ་དུ་ཤེས་དྲན་བསམ་ལ་བྱན་ཚུད་པ་ནི་མུན་ཁང་དང་སྣང་བ་ཕྲད་པ་ལྟ་བུའོ༔
རིག་པ་ཡེ་དག་གི་དགོངས་པ་གཞི་མངོན་དུ་ཤེས་པ་ནི༔
རང་ངོ་ཕྱོགས་བྲལ་གྱི་ཡེ་ཤེས་རང་རྐྱེན་དུ་ཤར་བས་ཡིན་མིན་གྱི་རྩིས་ལས་འདས་པ་བཞིན༔
དང་མེ་ལོང་ཕྲད་པ་ལྟ་བུའོ༔
ལྟ་སྒོམ་ལས་གྲོལ་བའི་རྟོག་པ་སྣ་ཚོགས་རོལ་པར་ཤར་བས་བ་མོ་དང་ཉི་མ་རེག་པ་ལྟ་བུའོ༔
ཤྲཱི་སིང་ཧ་དགོངས་པ་ཡོངས་སུ་མྱ་ངན་ལས་འདས་པའི་ཚེ་འོད་ཟེར་གྱི་ཕུང་པོ་དང་བཅས་ཏེ་ནམ་མཤའ་ལ་གཤེགས་པས༔ ཡེ་ཤེས་མད་ོབརྒྱལ་ཞིང་ས་ལ་འགྱེལ་བར་གྱུར་ཏེ་ཀྱེ་མ་ཀྱི་ཧུད་ཀྱི་སྒྲ་བསྒྲགས་པས༔ ནམ་མཁའ་ལ་སྒྲ་ཆེན་པོ་གྲགས་ཏེ༔ དེ་ཉིད་བརྒྱལ་སངས་ནས་བལྟས་པས༔ འོད་ཀྱི་དཀྱིལ་ནས་ཕྱག་གཡས་པ་ཕྱུངས་ཏེ༔ ཡེ་ཤེས་མདོ་བརྒྱལ་བ་ལས་བསླང་བའི་དོན་དུ་རིན་པོ་ཆེའི་ཟ་མ་ཏོག་སེན་གང་པ་གཅིག་ཕྱག་མཐིལ་དུ་བབས་སོ༔ དེ་ཉིད་བབས་པ་ཙམ་གྱིས་རྟོགས་པ་དང་ལྡན་པར་གྱུར་ཏོ༔ བཀྲ་ཤིས་ཁྲི་སྒོར་བབས་པ༔ ཤྲཱི་སིང་ཧའི་ཞལ་ཆེམས་གཟེར་བུ་བདུན་པ་ལོང་བའི་སྣ་ཁྲིད་དང་འདྲ་བ་རྫོགས་སོ༔
ཡེ་ཤེས་མདོའི་བཞག་ཐབས་བཞི༔
སརྦ་ཨེ་ཀ་ར༔
གསང་སྔགས་གསང་བའི་མདོ་དོན་འདིར་སྣང་བ༔
དུས་གསུམ་བཞུགས་པའི་ཐུགས་ཀྱི་དགོངས་ཤར་བ༔
བློ་ཡི་མུན་སེལ་སྒྲོན་མ་འོད་པོ་ཆེ༔
རང་རིག་ཡེ་ཤེས་རྟོགས་དཀའ་ཀུན་སྤངས་པ༔
འགྱུར་མེད་ཐབས་ཀྱིས་རྒྱ་ཡིས་བཟུང་བྱས་ཏེ༔
རྒྱ་ཆེ་རབ་ཟབ་དབྱིངས་སུ་བཅུག་ནས་ཀྱང་༔
བརྒྱལ་བ་རྣམས་ནི་འདི་ཡིས་དབུགས་ཕྱུངས་ཏེ༔
སངས་རྒྱས་རྣམས་དང་མཉམ་པ་ཉིད་དུ་གྲགས༔
གང་ཞིག་བཟུང་བས་མ་ཟིན་རིག་པ་དེ༔
དེ་ཉིད་འཛིནའདོད་སྐལ་ལྡན་བློ་ཆེ་བ༔
ཨེ་མ་ཧོ༔
ཀྱེ་མ་མཉམ་པ་ཆེན་པོའི་ས་ཐོབ་པར་འདོད་ན་དེ་ཉིད་ལ་རྟག་ཏུ་གོམས་པར་གྱིས་ཤིག༔
སྤྱོད་པ་ཐམས་ཅད་ལ་རྩལ་སྦྱོང་བར་འདོད་ན་སྣང་བ་ཅེར་བཞག་ཏུ་ཞོག་ཅིག༔
སྒོམ་པ་ཐམས་ཅད་ལ་སྟོབས་རྙེད་པར་འདོད་ན་རྒྱ་མཚོ་ཅོག་བཞག་གི་དགོངས་པས་བློ་དངོས་གཉིས་གཅིག་ཏུ་དྲིལ་ལ་ཞོག་ཅིག༔
ལྟ་བ་ཐམས་ཅད་ལས་རང་གྲོལ་བར་འདོད་ན་རི་བོ་ཅོག་བཞག་གི་བས་ཆོས་ཐམས་ཅད་ཟད་སར་སྐྱོལ་ཞིག༔
འབྲས་བུ་ཐམས་ཅད་རང་སར་གནས་པར་འདོད་ན༔
སྣང་བ་རང་བཞག་ཡིན་པས་ཡེ་ནས་སྟོང་པ་དང་འབྲེལ་བ་དང་༔
བློ་རང་སར་བཞག་པས་ཡེ་ནས་དངོས་པོ་དང་འབྲེལ་བ་དང་༔
ཆོས་རྣམས་རང་སར་བཞག་པས་དབྱིངས་རིག་དང་འབྲེལ་བ་དང་༔
ཝལ་པོ་རྗེས་མེད་ཆུའི་རི་མོ་ལྟ་བུས་སྣང་བ་གཅིག་ཐོག་ཏུ་གཅིག་བཞག༔
དྲན་པ་རྗེས་མེད་མཁའ་ལ་བྱ་འཕུར་བ་ལྟ་བུས་བསམས་པ་གཅིག་ཐོག་ཏུ་གཅིག་བཞག་པ་དང་༔
འཁྲུལ་པ་རང་དག༔
མཁའ་འགྲོ་རྙི་ལས་བཏོན་པ་ལྟ་བུས་སྟོང་པ་གཅིག་ཐོག་ཏུ་གཅིག་བཞག་པ་དང༔
སྣང་བ་སྤྱོད་ཅིང་བསྒྱུར་ནུས་པ་ཆང་དང་ར་རོ་བ་ལྟ་བུས་འབྱུང་བ་ལྔ་རང་སར་བཞག་པ་དང་༔
སེམས་གནས་ཤིང་ཚད་ཟིན་པ་རྔོན་པས་རི་དྭགས་རྒྱ་ལ་ཟིན་པ་བཟུང་བ་ལྟ་བུས་སེམས་རང་སར་བཞག་པ་དང་༔
ཆོས་ལ་མི་གནས་པའི་ཤེས་པས་རིག་པ་མཐོང་བ་བཞིན་དང་མེ་ལོང་ལྟ་བུས་ཆོས་ཐམས་ཅད་རང་སར་བཞག་པ་དང༔
འཁྲུལ་པ་མ་ཐོག་ཏུ་གྲོལ་བ་སྦྲུལ་དང་མདུད་པ་ལྟ་བུས་འཁྲུལ་དང་མ་འཁྲུལ་མེད་པ་རང་སར་བཞག་པའོ༔
སྣང་བ་རང་གྲོལ་བ་གཟུ་བོའི་བློ་ཅན་དུ་ལྷ་ཁང་དུ་ཕྱིན་པ་ལྟ་བུའོ༔
བསམ་པ་ཐམས་ཅད་གཞི་ལ་ཐིམ་པ་རྒྱ་མཚོ་རླུང་གིས་བསྐྱོད་པ་ལྟ་བུའོ༔
དབྱིངས་དང་རིགས་པ་རང་ཕྲད་པ་རི་རྒྱལ་གྱི་རྩེ་མོར་ཕྱིན་པ་ལྟ་བུའོ༔
ལྟ་སྒོམ་སྤྱོད་པའི་སྲོག་ཤིང་ཡིན༔
རེངས་པ་རྣམས་ཀྱི་གཉའ་གཅོག་ཡིན༔
སྟོར་པ་རྣམས་ཀྱི་རྗེས་བཅོད་ཡིན༔
རྒྱ་ཆེ་སྤར་གྱིས་བཟུང་བའི་མན་ངག༔
དམུ་རྒོད་འཐུར་སྲབ་འཇུག་པའི་མན་ངག༔
རྣོ་ལ་དར་གྱིས་འདོགས་པའི་མན་ངག༔
སྣ་ཚོགས་ལམ་དུ་ཁྱེར་བའི་རྐང་༔
དྲན་པ་རྒྱུན་ཐག་གཅོད་པའི་ལག༔
རིག་པ་དངོས་ལ་ལྟ་བའི་མིག༔
སྣང་བ་ཐུག་ཕྲད་ཀྱི་ལམ༔
རིག་པ་ཐུག་ཕྲད་ཀྱི་གཞི༔
མཐོང་བ་ཐུག་ཕྲད་ཀྱི་ཡུལ༔
སྤྱོད་པ་རང་བཞག༔
སྒོམ་པ་རང་བཞག༔
ལྟ་བ་རང་བཞག༔
སཱ་མཱ་ཡཱ༔  ༔  ཤུ་བྷཾ༔
༄༅། །བི་མ་སྙིང་ཐིག་གསེར་ཡིག་ཅན་ལས་རིག་འཛིན་འདས་རྗེས་ཀྱི་མཆན་འགྲེལ་བཞུགས་སོ། །
མཛད་པ་པོ།
རིག་འཛིན་དགའ་རབ་རྡོ་རྗེ།
རིག་འཛིན་ཤྲཱི་སིཾ་ཧ།
རིག་འཛིན་ཡེ་ཤེས་མདོ།
དགའ་རབ་རྡོ་རྗེའི་ཚིག་གསུམ་གནད་དུ་བརྡེག་པ་བཞུགས་སོ༔
ན་མོ་ཤྲཱི་གུ་རུ་ཡེ༔
ཡིན་པ་གཞི་ཡི་ངོ་བོ་གནས་ཚུལ་གྲུབ་པ་མེད་པའི་རིག་པ་འདི༔
རང་སྣང་འཆར་ཚུལ་ཅིར་ཡང་སྣ་ཚོགས་སུ་སྣང་བ་མ་འགགས་པས༔
སྣང་ཞིང་སྲིད་པའི་ཆོས་ཀུན་ཀྱང་ཆོས་སྐུའི་ཞིང་དུ་ཤར༔
དེ་དོན་བདེ་གཤེགས་ཀུན་གྱི་ཐུགས་གཉིས་སུ་མེད་པའི་ཡེ་ཤེས་ཀྱི་དགོངས་པ་ཐམས་ཅད་འདིར་འདུས་པ༔
འཇམ་དཔལ་བཤེས་གཉེན་བརྒྱལ་བ་བསླང་ཕྱིར་ཚིག་གསུམ་གནད་དུ་བརྡེག་པའི་མན་ངག་འདི་༔
འཁོར་འདས་གཉིས་ཀྱི་རྡོས་ཐག་གཉིས་ཀ་རང་ཡིན་པར་ཤེས་པས་བཅད་པའི་ཕྱིར༔
རིག་པ་སྤྱི་བརྟོལ་དུ་བསྟན་པའི་མན་ངག་ནི༔
ངོ་རང་ཐོག་ཏུ་སྤྲད་པ་དང་༔ རིག་པ་ཉིད་རིག་པ་ཉིད་དུ་རང་ངོ་རྣམ་དག་ཏུ་བསྟན་པ་ཞེ་སྡང་ཉིད་ཞེ་སྡང་ཉིད་ཀྱིས་གྲོལ་བར་ངོ་སྤྲད་པའོ༔
ཐག་གཅིག་ཐོག་ཏུ་བཅད་པ་དང་༔ གཉིས་མེད་ཤེས་པའི་རིག་པ༔
ཅིར་སྣང་རང་ཡིན་མ་ཡིན་པའི་ཆོས་ལོགས་ནས་མི་རྙེད་སྟོབས་རང་གི་རང་ཆེ་དེས་ན་རིགས་མཐུན་གྱིས་རིགས་མཐུན་གྲོལ་ཏེ་གཉེན་པོ་གཞན་མེད་པའོ༔ རང་རང་ཕྲད་པའོ༔ དཔེར་ན་སྐད་རིགས་མཐུན་པའི་མི་སྐད་མི་མཐུན་པའི་ཡུལ་གང་དུ་ཕྲད་ཀྱང་རང་དུ་ཤེས་པ་ལྟར་ཞེ་སྡང་དུ་ཤེས་པས་གྲོལ་པའོ༔
མ་ཐོག་ཏུ་མ་རང་ཕྲད་པའོ༔ སྣང་བ་ཉིད་སྣང་བས་གྲོལ་ཏེ་དཔེར་ན་མར་ལ་མར་ཐིམ་པ་ལྟ་བུའོ༔
བུ་ཐོག་ཏུ་རང་ཕྲད༔ རིག་པ་ཉིད་རིག་པས་གྲོལ་ཏེ་ཆུ་ལ་ཆུ་ཐིམ་པ་ལྟ་བུའོ༔
རིག་པ་གཅིག་པུ་རང་དང་འབྲེལ་བ༔ དེ་ལྟར་ན་རང་གི་ངོ་བོ་ཤེས་ན་དུས་གཅིག་ལ་ཐམས་ཅད་འདུས་ཤིང་ངོ་བོ་གཅིག་ལས་མ་འདས་པའི་ཡེ་ཤེས་དཔེར་ན་ཡིད་མཐུན་པའི་ཕོ་མོ་དབེན་པར་ཕྲད་པ་ལྟ་བུའོ༔
རང་གཅིག་པུ་སྣ་ཚོགས་སུ་སྣང་ཡང་ཐ་དད་ཉིད་ཐ་དད་ཉིད་ཀྱིས་གྲོལ་བའི་ཡེ་ཤེས་སྤྱི་མདུད་གཅིག་བཅད་པས་དོ་ཐག་བརྒྱ་ཆད་པ་ལྟ་བུའོ༔ རང་དང་འབྲེལ་བ༔
རང་ཐོག་ཏུ་མཐར་སྣང་གི་ཐག་ཆོད༔ དེ་ལྟར་རང་གིས་རང་ངོ་ཤེས་པས་མ་རིག་པ་དང་གཉིས་སུ་མེད་པ་སྟེ་དཔེར་ན་མི་གཅིག་ལ་མིང་མང་པོ་ཡོད་པ་གང་ནས་བོས་ཀྱང་འོང་བ་དོན་གཅིག་ལས་མ་འདས་པ་ལྟ་བུའོ༔
གཅིག་ཐོག་ཏུ་རང་སྣང་གི་ཐག་ཆོད༔
རང་ལ་བྱན་ཚུད་པ་ཕྱུག་པོའི་བང་མཛོད་ལྟ་བུའི་གདིང༔ འགྱུ་བ་ཐམས་ཅད་རང་སར་གྲོལ་བ་དཔེར་ན་བང་མཛོད་ལ་ཅི་འདོད་པ་ལྟ་བུའི༔
གཞན་ལ་བྱན་ཚུད་པ་འཁོར་ལོས་བསྒྱུར་བའི་རྒྱལ་པོ་ལྟ་བུའི་གདིང༔ རིག་པ་མངོན་སུམ་དུ་སྣང་བ་ལ་གཞན་མ་གྲུབ་པས་གླིང་བཞི་ལ་དབང་བསྒྱུར་བ་ལྟ་བུ༔ དེ་ཡང་འབྱུང་བ་ལ་དབང་བསྒྱུར་ནུས་པ་སྟེ་རྐྱེན་རྐྱེན་གྱིས་གྲོལ་བས་དབང་པོ་གཞན་ལ་རག་མ་ལུས་པའོ༔
རང་ཐོག་ཏུ་རང་གྲོལ༔ རང་རང་གིས་གྲོལ་བ་རྡོ་བས་རྡོ་བ་བཅག་པ་ལྟ་བུ་དང་ལྕགས་ཀྱིས་ལྕགས་འཇོམས་པ་ལྟར་དྲི་མས་དྲི་མ་དག་པའོ༔
གཅིག་ཐོག་ཏུ་གཅིག་གྲོལ༔ བ་ནི་མེ་ལས་མེ་ལེན་པ་ཆུ་ལ་ཆུ་འཕོ་བ་ལྟ་བུ་མར་ལ་མར་བསྣན་པ་ལྟ་བུའོ༔
རང་ངོ་ཤེས་པས་གཞི་དང་ངོ་ཕྲད་པའོ༔ རང་གི་རང་སྣང་དུ་ཤེས་པ་དཔེ་མེ་ལོང་ནང་དུ་བཞིན་མཐོང་བ་ལྟ་བུའོ༔
རང་གི་རང་གྲོལ་བར་ཤེས་པས་ཐོག་མ་རིག་པ་ཉིད་ལ་ཐག་བཅད་པའོ༔ འཁོར་བ་རང་གིས་ཤེས་པ་དེ་འདས་པ་ལ་འདས་པར་ཤེས་པ་མ་རིག་པ་རང་གྲོལ་བ་ཡིན་ནོ༔
དེའི་ཕྱིར་དཔེ་དངོས་དྲི་མས་དྲི་མ་འཁྲུ་བ་དང་༔
གཞི་ཉིད་ལས་གྲོལ་བས་གདིང་གང་ཡིན་ཏུ་བཅའ་བའོ༔ ཆུ་ལ་ཆུ་བཞག་དང་མར་ལ་མར་བཞག་པ་ལྟ་བུ༔
དེའི་ཕྱིར་སྦྲུལ་གྱི་མདུད་པ་ཉིད་སྦྲུལ་རང་གིས་གྲོལ་བ་ལྟ་བུ་སྟེ༔
དགའ་རབ་རྡོ་རྗེ་ཡོངས་སུ་མྱ་ངན་ལས་འདའ་བའི་ཚུལ་བསྟན་པའི་ཚེ༔ འཇམ་དཔལ་བཤེས་གཉེན་བརྒྱལ་ཞིང་ས་ལ་འགྱེལ་ནས་ཀྱེ་མ་ཀྱི་ཧུད་ཅེས་སྒྲ་ཆེན་པོ་ཕྱུངས་པས༔ རོ་ལངས་བདེ་བ་འོད་ཀྱི་དཀྱིལ་ནས་ཕྱག་གཡས་པ་ཕྱུངས་ཏེ༔ བརྒྱལ་བ་འཇམ་དཔལ་བཤེས་གཉེན་བ་བསློང་པའི་དོན་དུ་གསང་བའི་ཞལ་ཆེམས་ཚིག་གང་ཟག་གཅིག་གྲོལ་བའི་གསུམ་གནད་དུ་བརྡེག་པ༔ ཕྱག་གཡས་པའི་མཐིལ་དུ་བཻཌཱུརྱ་མཐིང་ཁ་ཞུན་མས་རང་ནན་ཏུ་བྲིས་པ་བབས་ཏེ༔ རིན་པོ་ཆེ་ཤེལ་གྱི་ཟ་མ་ཏོག་སེན་གང་པ་ཅིག་སྣོད་དུ་བབས་པས༔ འཇམ་དཔལ་བཤེས་གཉེན་བརྒྱལ་བ་ལས་གྲོལ་བར་གྱུར་ཅིང་༔ རྟོགས་པའི་གདེང་དང་ལྡན་པར་གྱུར་ཏོ༔ དེའི་ཕྱིར་ན་གཞན་ལ་གསང་བ་ཐུགས་ཀྱི་དཀྱིལ་འཁོར་དུ་སྦ་བར་བྱའོ༔ འཆི་ཁ་མའི་ཞལ་གདམས་ཚིག་གསུམ་རྒྱུད་ཐམས་ཅད་ཀྱི་བཅུད་ཕྱུངས་པ༔ ལྟ་བའི་དོན་གསེར་ལྟ་བུར་བསྟན་པ༔ དུར་ཁྲོད་ཆེན་པོ་བསིལ་བ་ཚལ་དུ་བབས་པ༔ ཆུ་བོ་དན་ཏིག་མགོར་སྣང་བར་བྱས་པའི་གདམས་ངག་དམ་པ༔ སེམས་ཅན་ཐམས་ཅད་དབུགས་འབྱིན་པར་བྱེད་པའི་ལམ༔ སངས་རྒྱས་ཀྱི་ཞིང་དུ་སྐད་ཅིག་ལ་གྲོལ་བར་བྱེད་པའི་མན་ངག་རྫོགས་སོ༔
ཤྲཱི་སིང་ཧའི་གཟེར་བུ་བདུན་པ་བཞུགས་སོ༔
སརྦ་སནྟི་ཀ༔
ཀུན་ཏུ་ཁྱབ་ཅིང་སྣ་ཚོགས་སྣང་བ་ཡི༔ རང་རིག་པའི་ཡེ་ཤེས་དེཐམས་ཅད་ལ་ཤར་ཞིང་སྣང་བ་སྟེ་རིག་པ་ཡུལ་ཐམས་ཅད་ལ་འཇུག་ཅིང་ཁྱབ་པ་དེ་ལ་གལ་མདོའི་གཅན་ཕྲང་དུ་གཟེར་གདབ་པ་ནི༔
རིག་པའི་ཡེ་ཤེས་རྒྱ་ཡན་ཕྱོགས་མེད་དེ༔ ཤྲཱི་སིང་ཧའི་ལྟ་བ་རང་གི་རིག་པ་ཉིད་འགྱུར་བ་མེད་པ་ངོ་བོ་ཀ་ནས་དག་པའི་ཡེ་ཤེས་ཡེ་ནས་ཡིན་པར་ཤེས་པས་ཤེས་བྱའི་དྲི་མས་མ་གོས་པར་སྣང་བའོ༔
མི་འགྱུར་ས་ལ་གཟེར་ཆེན་བཏབ་པའི་ཆོས་ཐམས་ཅད་མི་འགྱུར་བའི་ཏི་ཀ་རྡོ་རྗེའི་ཕྲེང་བ་ཞེས་སོ༔ ཕྱིར༔
མི་འགྱུར་བདེ་ཆེན་བདག་གི་བློ་ལ་མི་འདོད་ཀྱང་ཕྱི་ནང་གི་རྟགས་སྣ་ཚོགས་ཤར༔ དེ་དོན་མན་ངག་ཉི་མའི་ཟེར་འདྲ་བ༔
བརྒྱལ་བ་བུདྡྷའི་དགོངས་པ་ནི་ཐུགས་ལས་འདས་པ་མ་རིག་པའི་མིག་འབྱེད་པ་འདི་ཡེ་ཤེས་མདོ་བརྒྱལ་བ་བསླང་ཕྱིར་རྒྱུད་ཀུན་གྱི་བཅུད་ཕྱུངས་བ་ལས་བསླང་ཕྱིར་དགོངས་དོན་གསང་འདི་རང་མི་ལེགས་བ་འདི༔
༧ ཡུལ་སེམས་གཉིས་བསྲེ་བའི་གཟེར་གྱིས་སྒོམ་པ་ལ་དོར་བ་བསྟན༔ སྒྲོན་མ་རང་སྣང་གི་གཟིར་གྱིས་ཡུལ་སེམས་གཉིས་ཀྱི་བར་དུ་སྒྲོན་མ་ཉིད་འབྱུང་བའི་སྐྱོན་དང་བྲལ་བས་མིག་གི་ཡུལ་དུ་འོད་དང་ཐིག་ལེ་དུ་མ་འཆར་རོ༔ མི་འདོད་ཀྱང་སྐུ་སྣ་ཚོགས་པ་ཡང་འཆར་རོ༔ དེ་ནི་ཡེ་ཤེས་ལ་བྱན་ཚུད་པ་ཞེས་བྱའོ༔ བློ་དངོསགཉིས་བསྲེ་བའི་གཟེར་གྱིས་ལྟ་བ་ལ་དོར་བ་བསྟན་པ༔ ཐོབ་ཅིག༔
གསལ་བ་རང་ངོས་མ་བསྒྲིབས་པ་ཤེས་རབ་རང་གྲོལ་གཞན་ངོ་ལ་བཞག་པ་ནི་རྩ་དང་མེ་ཕྲད་པ་ལྟ་བུའོ༔ འཁོར་འདས་གཉིས་མེད་དུ་འདྲེས་པས་རྐྱེན་གཞན་ལ་རག་མ་ལུས་པར་ཐག་ཆོད་དྲན་བསམ་ཇི་ལྟར་འདུག་ཀྱང་རང་སྣང་ཡིན་པས་སྣང་བ་ལ་དབང་བསྒྱུར་ནུས་པའི་རྟགས་རྙེད་པའོ༔
སྣང་བ་ཅེར་གྲོལ་དུ་ཤེས་དྲན་བསམ་ལ་བྱན་ཚུད་པ་ནི་མུན་ཁང་དང་སྣང་བ་ཕྲད་པ་ལྟ་བུའོ༔ ཡུལ་སེམས་གཉིས་འདྲེས་པའི་རྐྱེན་གྱིས་རྐྱེན་ཉིད་སྐྱེ་མེད་དུ་གྲོལ་པར་ཐག་ཆོད་འགྱུ་བྱེད་རང་སར་དེངས་པས་ཡེ་ཤེས་ལ་དབང་བསྒྱུར་ནུས་པའི་རྟགས་རྙེད་པའོ༔
རིག་པ་ཡེ་དག་གི་དགོངས་པ་གཞི་མངོན་དུ་ཤེས་པ་ནི༔ བློ་དངོས་གཉིས་འདྲེས་པས་རིག་པ་ལ་ཡེ་ནས་བར་མཚམས་མེད་པར་ཐག་ཆོད་དངོས་པོ་གཤིས་ཀྱི་གནས་ལུགས་ཤེས་པས་སྟོང་ཉིད་ལ་དབང་བསྒྱུར་ནུས་པའི་རྟགས་རྙེད་པའི༔
ཡིད་མཐུན་པའི་ཕོ་མོ་ཕྲད་པ་ལྟ་བུའོ༔ འདོད་ཆགས་ཀྱི་དུང་པ་ཡོད་པ་སྐྱེ་བ་ལྟར་ཤེས་པ་གཞི་ཐོགཏུ་ཟང་ཐལ་ལོ༔
དང་མེ་ལོང་ཕྲད་པ་ལྟ་བུའོ༔ མེ་ལོང་ལ་བཞིན་བསྟན་པས་རང་ངོ་ཞེས་པ་ལྟར་དངོས་པོ་རང་ཐོག་དུ་གྲོལ་བ་ཟང་ཐལ་ལོ༔
ལྟ་སྒོམ་ལས་གྲོལ་བའི་རྟོག་པ་སྣ་ཚོགས་རོལ་པར་ཤར་བས་བ་མོ་ཆོས་ཅན་ཆོས་ཉིད་གཉིས་འདྲེས་པས་འབད་རྩོལ་དང་བྲལ་བར་ཐག་ཆོད༔
ཅིར་སྣང་རིག་པའི་སྣང་བར་ཤེས་པས་ཆོསཉིད་ལ་དབང་བསྒྱུར་ནུས་པའི་རྟགས་རྙེད་པའོ༔
དང་ཉི་མ་རེག་པ་ལྟ་བུའོ༔ རང་ཞུ་བ་དང་འདྲ་བར་ཉོན་མོངས་པ་ཆོས་ཉིད་ཟང་ཐལ་ལོ༔
སྣང་སྲིད་སོར་བཞག་གི་དགོངས་པ་ཡེ་རྒྱས་བཏབ་པས་ཡུལ་རྐྱེན་མཉམ་པ་ཉིད་དུ་ཤེས་པ་ནི་བྱིང་རྒོད་གཉིས་མེད་དུ་འདྲེས་པས་སྣང་སྲིད་འདི་དག་རང་བཞག་ཏུ་ཐག་ཆོད༔ ཚོགས་དྲུག་གི་ཤེས་པ་མཉམ་བཞག་ཏུ་ཤེས་པས་རྟོགས་ཚད་ལ་དབང་བསྒྱུར་ནུས་པའི་རྟགས་རྙེད་པའོ༔
བུ་གཅིག་པོ་དང་ཕྲད་པ་ལྟ་བུའོ༔ རྟོགས་དང་བྲལ་བ་འདྲ་བར་ཅིར་སྣང་འབྲས་བུ་ཡེ་རྫོགས་སུ་ཟང་ཐལ་ལོ༔
ཤྲཱི་སིང་ཧ་དགོངས་པ་ཡོངས་སུ་མྱ་ངན་ལས་འདས་པའི་ཚེ་འོད་ཟེར་གྱི་ཕུང་པོ་དང་བཅས་ཏེ་ནམ་མཤའ་ལ་གཤེགས་པས༔ ཡེ་ཤེས་མདོ་བཀྲ་ཤིས་ཁྲི་སྒོ་ན་བཞུགས་པའི་དུས་བརྒྱལ་ཞིང་ས་ལ་འགྱེལ་བར་གྱུར་ཏེ་ཀྱེ་མ་ཀྱི་ཧུད་ཀྱི་སྒྲ་བསྒྲགས་པས༔ ནམ་མཁའ་ལ་སྒྲ་ཆེན་པོ་གྲགས་ཏེ༔ གསང་བའི་ཡི་གེ་རྣམས་བཀྲ་ཤིས་ཁྲི་སྒོའི་ཀ་བའི་བསམ་ལེ་ན་ཡོད་ཀྱི་ལོངས་ལ་དུར་ཁྲོད་བྷ་སིང་དུ་སོང་བྱ་བ་བྱུང་ངོ༔ དེ་ཉིད་བརྒྱལ་སངས་ནས་བལྟས་པས༔ འོད་ཀྱི་དཀྱིལ་ནས་ཕྱག་གཡས་པ་ཕྱུངས་ཏེ༔ ཡེ་ཤེས་མདོ་བརྒྱལ་བ་ལས་བསླང་བའི་དོན་དུ་རིན་པོ་ཆེའི་ཟ་མ་ཏོག་སེན་གང་པ་གཅིག་ཕྱག་མཐིལ་དུ་བབས་སོ༔ དེ་ཉིད་བབས་པ་ཙམ་གྱིས་རྟོགས་པ་དང་ལྡན་པར་གྱུར་ཏོ༔ བཀྲ་ཤིས་ཁྲི་སྒོར་བབས་པ༔ ཤྲཱི་སིང་ཧའི་ཞལ་ཆེམས་གཟེར་བུ་བདུན་པ་ལོང་བའི་སྣ་ཁྲིད་དང་འདྲ་བ་རྫོགས་སོ༔
ཡེ་ཤེས་མདོའི་བཞག་ཐབས་བཞི༔
སརྦ་ཨེ་ཀ་ར༔ ཆོས་ཐམས་ཅད་སྟོང་པ་ཡེ་ཤེས་ཀྱི་ཐབས་ཡིན༔
ཕྱི་ནང་གི་དོན་གསང་སྔགས་གསང་བའི་མདོ་དོན་འདིར་སྣང་བ༔
དུས་གསུམ་བཞུགས་པའི་སངས་རྒྱས་ཀྱི་ཐུགས་ཀྱི་དགོངས་ཤར་བ༔
བློ་ཡི་མུན་སེལ་སྒྲོན་མ་འོད་པོ་ཆེ༔
འཇིག་རྟེན་མ་རིག་པ་རབ་རིབ་རྣམས་ནི་བསལ་བྱའི་ཕྱིར༔
རང་རིག་ལུ་གུ་རྒྱུད་ཡེ་ཤེས་ཀྱི་ཁ་དོག་ཀུན་གྱིས་རྟོགས་དཀའ་ཀུན་སྤངས་པ༔
ལྟ་བ་འགྱུར་མེད་ཐབས་ཀྱིས་མན་ངག་གིས་རྒྱ་ཡིས་བཟུང་བྱས་ཏེ༔
རྒྱ་ཆེ་རབ་ཟབ་རྣམ་དག་སྒྲོན་མའི་དབྱིངས་སུ་བཅུག་ནས་ཀྱང་༔
རྟག་ཆད་ཀྱི་མཐའ་བྲལ་ཐིག་ལེ་ཉག་གཅིག་ངང་དུ་གཞག་པར་བྱའོ༔
བི་མ་ལ་མི་ཏྲ་བརྒྱལ་བ་རྣམས་ནི་གདམས་ངག་འདི་ཡིས་དབུགས་ཕྱུངས་ཏེ༔
སངས་རྒྱས་རྣམས་ཀྱི་དགོངས་པ་དང་མཉམ་པ་ཉིད་དུ་གྲགས༔
གང་ཞིག་བཟུང་བས་མ་ཟིན་རང་སྣང་རིག་པ་དེ༔
དེ་ཉིད་ཅི་ནས་འཛིནའདོད་སྐལ་ལྡན་བློ་ཆེ་བ༔
ཨེ་མ་ཧོ༔ ངོ་མཚར༔ འདི་ལ་རྟག་ཏུ་གོམས་པར་བྱས་ན་ཉམས་སུ་བླངས་གཞི་བདེ་བ་ཤུགས་ལ་འབྱུང་༔
སྒོམ་པ་གཙོར་བྱེད་པའི་མན་ངག་ཐམས་ཅད་ལ་སྟོབས་རྙེད་པར་འདོད་ན་རྒྱ་མཚོ་ཅོག་བཞག་གི་དགོངས་པས་བློ་རྒྱུན་མེད་འཁྲུལ་མ་འཁྲུལ་དངོས་གཉིས་གཅིག་ཏུ་དྲིལ་ལ་ཞོག་ཅིག༔
ལྟ་བ་ཐམས་ཅད་ལས་རང་གྲོལ་བར་འདོད་ན་རི་བོ་ཅོག་བཞག་གི་སྣང་བ་རང་སྣང་བས་ཆོས་ཐམས་ཅད་ཟད་སར་སྐྱོལ་ཞིག༔
སྐུ་གསུམ་གཞི་བཞག་འབྲས་བུ་ཐམས་ཅད་རང་སར་གནས་པར་འདོད་ན༔
སྣང་བ་འཁྲུལ་པའི་རང་བཞག་ཡིན་པས་ཡེ་ནས་སྟོང་པ་དང་འབྲེལ་བ་དང་༔ བློ་རང་སར་བཞག་པས་ཡེ་ནས་དངོས་པོ་དང་འབྲེལ་བ་དང་༔
ཝལ་པོ་སྣང་བ་འདི་རྗེས་མེད་ཆུའི་རི་མོ་ལྟ་བུས་སྣང་བ་གཅིག་ཐོག་ཏུ་གཅིག་ངོ་བོའི་བཞག༔
དྲན་པ་རྗེས་མེད་མཁའ་ལ་བྱ་འཕུར་བ་ལྟ་བུས་བསམས་པ་གཅིག་ཐོག་ཏུ་གཅིག་བཞག་པ་བསམ་པ་རྣམ་པར་དག་པ་དང་༔
འཁྲུལ་པ་རང་དག༔
མཁའ་འགྲོ་རྙི་ལས་བཏོན་པ་ལྟ་བུས་སྟོང་པ་གཅིག་ཐོག་ཏུ་གཅིག་བཞག་པ་དང༔
སྣང་བ་སྤྱོད་ཅིང་བསྒྱུར་ནུས་པ་ཆང་དང་ར་རོ་བ་ལྟ་བུས་འབྱུང་བ་ལྔ་རང་སར་བཞག་པ་དང་༔
སེམས་གནས་ཤིང་ཚད་ཟིན་པ་རྔོན་པས་རི་དྭགས་རྒྱ་ལ་ཟིན་པ་བཟུང་བ་ལྟ་བུས་སེམས་རང་སར་སྣང་བ་ལ་བྱན་ཚུད་པ་བཞག་པ་དང་༔
ཆོས་ལ་མི་གནས་པའི་ཤེས་པས་ཟད་སར་སྐྱེལ་བ་རིག་པ་མཐོང་བ་བཞིན་དང་མེ་ལོང་ལྟ་བུས་ཆོས་ཐམས་ཅད་རང་སར་བཞག་པ་དང༔
སྣང་བ་རང་གྲོལ་བ་གཟུ་བོའི་བློ་ཅན་དུ་ལྷ་ཁང་དུ་ཕྱིན་པ་སྣང་བ་ལ་བློ་མ་ཞེན་པ་ལྟ་བུའོ༔
བསམ་པ་ཐམས་ཅད་གཞི་ལ་ཐིམ་པ་རྒྱ་མཚོ་རླུང་གིས་བསྐྱོད་པ་ལྟ་བུའོ༔
དབྱིངས་དང་རིགས་པ་རང་ཕྲད་པ་རི་རྒྱལ་གྱི་རྩེ་མོར་ཕྱིན་པ་ལྟ་བུའོ༔
ལྟ་སྒོམ་སྤྱོད་པའི་སྲོག་ཤིང་ཡིན༔
རེངས་པ་སྣང་བ་རྩལ་སྒྱུར་རྣམས་ཀྱི་གཉའ་གཅོག་ཡིན༔
སྟོར་པ་ཉིན་མཚན་ཁ་སྦྱོར་རྣམས་ཀྱི་རྗེས་བཅོད་ཡིན༔
རྒྱ་ཆེ་སྣང་བ་སྤར་གྱིས་བཟུང་བའི་མན་ངག༔
དམུ་སེམས་རྒོད་འཐུར་སྲབ་འཇུག་པའི་མན་ངག༔
རྣོ་ལ་རིག་པ་དར་གྱིས་འདོགས་པའི་མན་ངག༔
སྣང་བ་སྣ་ཚོགས་ལམ་དུ་ཁྱེར་བའི་རྐང་༔
དྲན་པ་སེམས་ཟད་པའི་ས་རྒྱུན་ཐག་གཅོད་པའི་ལག༔
དབྱིངས་རིག་པ་དངོས་ལ་ལྟ་བའི་མིག༔
སྣང་བ་འཁྲུལ་སྣང་རང་གྲོལ་ཐུག་ཕྲད་ཀྱི་ལམ༔
རིག་པ་སེམས་ཐུག་ཕྲད་ཀྱི་གཞི༔
མཐོང་བ་རིག་པ་ཐུག་ཕྲད་ཀྱི་ཡུལ༔
ཛྙཱ་ན་སུ་ཏྲ་དགོངས་པ་ཡོངས་སུ་མྱ་ངན་ལས་འདའ་བའི་ཚེ༔ བི་མ་ལ་མི་ཏྲ་བརྒྱལ་ཞིང་ས་ལ་འགྱེལ་ཏེ་ཀྱེ་མ་ཀྱི་ཧུད་ཀྱི་སྒྲ་ཆེན་པོ་འདོན་ཞིང་གནས་པ་ལས་ནམ་མཁའ་འོད་ཕུང་གི་དཀྱིལ་ནས་སྒྲ་ཆེན་པོ་གྲགས་ཏེ་བརྒྱལ་སངས་ནས་བལྟས་པས༔ ཕྱག་གཡས་པའི་གྲུ་མོ་མན་ཆད་ཕྱུངས་ཏེ༔ བི་མ་ལ་མི་ཏྲའི་ཕྱག་གས་པའི་མཐིལ་དུ་རིན་པོ་ཆེའི་ཟ་མ་ཏོག་སེན་གང་བ་གཅིག་བབས་སོ༔ དེ་ཞལ་ཕྱེས་ནས་གཟིགས་པས་བཻཌཱུརྱ་མཐིང་ཀས་རང་ནང་དུ་རིན་པོ་ཆེ་ལྔའི་ཤོག་བུ་ལ་བྲིས་པ་གཅིག་བཞུགས་འདུག་སྟེ༔ བི་མ་ལས་བལྟས་པ་ཙམ་གྱིས་རྟོགས་པའི་གདེང་དང་ལྡན་པར་གྱུར་ཏོ༔ དུར་ཁྲོད་ཆེན་པོ་བྷ་སེང་དུ་སྣང་བར་བྱས་པ༔ ཡེ་ཤེས་མདོའི་ཞལ་ཆེམས་བཞག་ཐབས་བཞིས་རྟེན་གཅིག་ལ་སངས་རྒྱ་བར་བྱེད་པ༔ མུན་ཁུང་གི་སྒྲོན་མེ་དང་འདྲ་བ་རྫོགས་སོ༔ སྤྱོད་པ་རང་བཞག༔ སྒོམ་པ་རང་བཞག༔ ལྟ་བ་རང་བཞག༔ འབྲས་བུ་རང་བཞག་གི་གདམས་ངག་གོ༔ སཱ་མཱ་ཡཱ༔   ༔ ཤུ་བྷཾ༔
༄༅། །རྟོགས་ལྡན་རྒན་པོ་རྣམས་ཀྱི་ལུགས་སེམས་ངོ་མཛུབ་ཚུགས་ཀྱི་གདམས་པ་མུན་སེལ་སྒྲོན་མེ་བཞུགས་སོོ། །
མཛད་པ་པོ།
ཀུན་མཁྱེན་མི་ཕམ་རིན་པོ་ཆེ།
༄༅། །རྟོགས་ལྡན་རྒན་པོ་རྣམས་ཀྱི་ལུགས་སེམས་ངོ་མཛུབ་ཚུགས་ཀྱི་གདམས་པ་མུན་སེལ་སྒྲོན་མེ་བཞུགས་སོ། །
བླ་མ་དང་འཇམ་དཔལ་ཡེ་ཤེས་སེམས་དཔའ་ལ་ཕྱག་འཚལ་ལོ། །ཐོས་བསམ་སྦྱོང་བ་རྒྱ་ཆེན་མི་དགོས་པར། །མན་ངག་ལུགས་ཀྱི་སེམས་ངོ་སྐྱོང་བ་ཡི། །གྲོང་སྔགས་ཕལ་མོ་ཆེ་ཞིག་ཚེགས་ཆུང་ངུས། །རིག་འཛིན་ས་ལ་གཤེགས་ཏེ་ལམ་ཟབ་མཐུ། །དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ། ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན། བཞག་ཐབས་དེ་འདྲ་བ་ལ་བརྟེན་ནས་མི་རྟོག་ཡེ་ཤེས་བསྐྱེད་དགོས་ཀྱང༌། རང་ངོ་རིག་པའི་ཡེ་ཤེས་མ་ཤར་བ་དེ་འདྲ་སྒོམ་གྱི་དངོས་གཞི་མ་ཡིན་ཏེ། ཀུན་སྨོན་ལས། ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་བའི་རྒྱུ༔ ཞེས་གསུངས་པ་བཞིན་ནོ། །དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་བབས་ཀྱིས་བལྟས་པས། འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན། དེ་ལ་བསམ་བརྗོད་ཀྱིས་འདི་འདྲ་ཞེས་སྨྲར་མེད་པས་མཐའ་བྲལ་དང་བརྗོད་བྲལ་དང་གཉུག་མའི་འོད་གསལ་དང༌། རིག་པ་ཞེས་བཏགས་ཆོག་སྟེ། རང་ངོ་འཕྲོད་པའི་ཡེ་ཤེས་ཤར་བས་དམུ་ཐོམ་མེ་བའི་མུན་པ་དེངས་ཏེ་ནམ་ལངས་བས་ཁྱིམ་ནང་མཐོང་བ་ལྟར་རང་གི་སེམས་ཀྱི་ཆོས་ཉིད་ལ་ངེས་ཤེས་སྐྱེས་པས་སོ། །འདི་ལ་མ་རིག་སྒོ་ངའི་སྦུབས་འབྱེད་པའི་མན་ངག་ཅེས་བྱའོ། །དེ་ལྟར་རྟོགས་ཚེ་ཆོས་ཉིད་དེ་ལྟ་བུ་ནི་རང་བཞིན་བབས་ཀྱིས་ཡེ་ནས་གནས་པས་རྒྱུ་རྐྱེན་གྱིས་འདུས་མ་བྱས་པ་དང༌། དུས་གསུམ་འཕོ་འགྱུར་མེད་པ་ཡིན་པར་ཤེས་ཤིང༌། དེ་ལས་གཞན་དུ་གྱུར་བའི་སེམས་ཞེས་བྱ་བ་རྡུལ་ཙམ་ཡང་ཡོད་པར་མི་དམིགས་སོ། །སྔ་མ་མུན་ཐོམ་མེ་བ་དེ་ལ་བརྗོད་དུ་མེད་ཀྱང༌། ཅི་ཡང་བརྗོད་མ་ཤེས་པས་ཁོ་ཐག་མ་ཆོད་པ་ཡིན་ལ། རིག་ངོ་ལ་བརྗོད་དུ་མེད་ཀྱང་བརྗོད་མེད་ཀྱི་དོན་ལ་ཐེ་ཚོམ་མེད་པའི་ཁོ་ཐག་ཆོད་པས། མིག་མེད་དང་མིག་ལྡན་ལྟར་འདི་གཉིས་ཀྱི་བརྗོད་དུ་མེད་ཚུལ་ཁྱད་ཆེ་བས། ཀུན་གཞི་དང་ཆོས་སྐུའི་དབྱེ་བ་ཡང་འདིར་གནད་འདུས་སོ། །དེས་ན་ཐ་མལ་གྱི་ཤེས་པ་ཞེས་པ་དང༌། ཡིད་ལ་མི་བྱེད་པ་དང༌། བརྗོད་བྲལ་སོགས་ལ་ཡང་དག་ཡིན་མིན་གཉིས་ཡོད་པས་སྒྲ་མཐུན་དོན་འཕགས་ཀྱི་གནད་ངེས་པར་བྱས་ན་ཟབ་མོའི་ཆོས་ཀྱི་དགོངས་ཉམས་རྙེད་པར་འགྱུར་རོ། །སེམས་ངོའི་ངང་དུ་རང་བབས་བཞག་ཚེ་ཁ་ཅིག་གིས་གསལ་ཙམ་རིག་ཙམ་སྐྱོང་རྒྱུར་བྱས་ཏེ་ཡིད་ཤེས་ཀྱིས་གསལ་ལོ་སྙམ་པའི་ངང་དུ་འཇོག །ཁ་ཅིག་གིས་སྟོང་ཆམ་མེ་བ་ཤེས་པ་སྟོང་སོང་བ་ལྟ་བུ་ལ་སེམས་འཛིན་ཀྱང༌། འདི་གཉིས་ཀ་ཡིད་ཤེས་ཀྱི་ཆ་གཟུང་འཛིན་གྱི་ཉམས་ལ་ཞེན་པ་ཙམ་ཡིན་པས། དེའི་ཚེ་གསལ་བ་དང་གསལ་བར་འཛིན་མཁན། སྟོང་པ་དང་སྟོང་པར་འཛིན་མཁན་གྱི་ཤེས་པ་དྲན་འཛིན་གྱི་རྒྱུད་བྲེང་ངེ་བ་དེའི་བབས་ལ་བལྟས་པས། གཟུང་འཛིན་དུ་ཞེན་པའི་རྣམ་ཤེས་ཀྱི་རྟེན་ཕུར་ཕྱུངས་ཏེ་རྗེན་ནེ་ཡེ་རེ་བ་གསལ་སྟོང་མཐའ་དབུས་དང་བྲལ་བའི་རང་བབས་ཁོ་ཐག་ཆོད་དེ་དྭངས་སེང་ངེ་བ་བྱུང་ན་དེ་ལ་རིག་ངོ་ཞེས་མིང་འདོགས་ཏེ། འཛིན་པ་ཅན་གྱི་ཉམས་ཀྱི་ཤུན་པ་དང་བྲལ་བའི་རིག་པ་ཡེ་ཤེས་རྗེན་པར་ཤར་བ་ཡིན་ནོ། །འདི་ལ་སྲིད་པའི་དྲྭ་བ་གཅོད་པའི་མན་ངག་ཅེས་བྱའོ། །དེ་བཞིན་དུ་ཡིད་དཔྱོད་ཉམས་ཀྱི་སྦུན་པ་སྣ་ཚོགས་དང་བྲལ་བའི་རིག་པ་འབྲས་སྣེའུ་ལྟ་བུ་ཆོས་ཉིད་ཀྱི་རང་བབས་རང་གསལ་གྱི་སྒོ་ནས་ངོས་ཟིན་པར་བྱའོ། །རིག་པའི་བབས་ངོ་ཤེས་པ་ཙམ་གྱིས་མི་ཆོག་པར་དེ་གའི་ངང་དུ་གོམས་པའི་གནས་ཆ་བརྟན་དགོས་པས། ཤེས་པ་རང་བབས་བཞག་པའི་དྲན་རྒྱུན་མ་ཡེངས་པར་སྐྱོང་བ་གལ་ཆེ། དེ་ལྟར་སྐྱོང་དུས་རེས་ཅི་ཡིན་མེད་པའི་མི་རྟོག་རྨུན་པོ། རེས་ལྷག་མཐོང་གི་དྭངས་ཆ་ཐོན་པའི་མི་རྟོག་ཟང་ཐལ། རེས་བདེ་ཉམས་ཞེན་པ་ཅན། རེས་བདེ་ཉམས་ཞེན་མེད། རེས་སྣ་ཚོགས་གསལ་ཉམས་འཛིན་པ་ཅན། རེས་དྭངས་གསལ་རྙོགས་མེད་འཛིན་བྲལ། རེས་རྩུབ་ཉམས་མི་སྡུག་པ། རེས་འཇམ་ཉམས་ཡིད་འོང༌། རེས་རྣམ་རྟོག་ཆེས་འཚུབ་ཆེ་བའི་ཕྱིར་འབྲངས་ནས་སྒོམ་སྟོར་བ། རེས་འཐིབ་དྭངས་མི་ཕྱེད་པས་རྙོགས་པ་ཅན་སོགས། ཐོག་མེད་ནས་གོམས་པའི་རྣམ་རྟོག་དང་ལས་རླུང་གི་རྦ་རླབས་སྣ་ཚོགས་ངེས་པ་དང་ཚད་བཟུང་མེད་པར་འབྱུང་བ་ནི། ལམ་རིང་པོར་ཞུགས་པས་བདེ་གཟར་སྣ་ཚོགས་ཀྱི་གནས་མཐོང་བ་དང་འདྲ་བས་གང་ཤར་ཆེད་འཛིན་མེད་པར་རང་ལམ་བསྐྱང༌། ལྷག་པར་མ་གོམས་པའི་དུས་ན་རྣམ་རྟོག་སྣ་ཚོགས་མེ་ལྟར་འབར་བ་གཡོ་བའི་ཉམས་ཀྱི་དུས་སུ་དེས་མ་སུན་པར་བྱས་ཏེ། སྒྲིམ་ལྷོད་རན་པོས་རྒྱུན་མ་བཏང་བར་བསྐྱང་བས་ཐོབ་པ་སོགས་ཉམས་ཕྱི་མ་དག་རིམ་བཞིན་འབྱུང་ངོ༌། །འདི་དུས་སྤྱིར་རིག་པ་དང་མ་རིག་པ། ཀུན་གཞི་དང་ཆོས་སྐུ། རྣམ་ཤེས་དང༌། ཡེ་ཤེས་ཀྱི་ཁྱད་པར་བླ་མའི་མན་ངག་གིས་ཉམས་མྱོང་གི་སྟེང་ནས་ངོ་འཕྲོད་པ་གདེང་དུ་བྱས་ནས། སྐྱོང་དུས་ཆུ་མ་བསྒུལ་ན་དྭངས་བ་ལྟར། རྣམ་ཤེས་རང་སར་བཞག་པས་དེའི་ཆོས་ཉིད་ཡེ་ཤེས་རང་བྱུང་དུ་གསལ་བའི་མན་ངག་གཙོ་བོར་བྱ་དགོས་ཀྱི། བདག་གི་བསྒོམ་རྒྱུ་འདི་རྣམ་ཤེས་སམ་ཡེ་ཤེས་གང་ཡིན་ཞེས་སྤང་བླང་གི་དཔྱད་ར་དང་དཔེ་ཆའི་གོ་རྟོག་གི་འདུ་འཕྲོ་སྤེལ་བར་མི་བྱ་སྟེ། དེས་ཞི་ལྷག་གཉིས་ཀ་ཅུང་ཟད་སྒྲིབ་པར་འགྱུར་རོ། །རང་བབས་འཇོག་པའི་དྲན་པའི་རྒྱུན་བརྟན་པའི་ཞི་གནས་ཀྱི་གོམས་ཆ་དང༌། རང་ངོ་རང་གསལ་དུ་ཤེས་པའི་ལྷག་མཐོང་རང་ཤུགས་ཀྱིས་འབྲེལ་བའི་ཚུལ་དུ་གོམས་པ་བརྟན་པོར་སོང་བ་ན། རང་བབས་ཡེ་གནས་དང༌། རང་བཞིན་འོད་གསལ་གྱི་ཞི་ལྷག་ཡེ་ནས་དབྱེར་མེད་པ་རང་བྱུང་གི་ཡེ་ཤེས་རྫོགས་པ་ཆེན་པོའི་དགོངས་པ་འཆར་བར་འགྱུར་རོ། །འདི་ནི་མཁའ་ལྟར་མཉམ་པ་ཉིད་ལ་གནས་པའི་མན་ངག་གོ །དེ་ལྟར་ཡང་དཔལ་ས་ར་ཧས། བསམ་དང་བསམ་བྱ་རབ་ཏུ་སྤངས་ནས་སུ། །བསམ་མེད་བུ་ཆུང་ཚུལ་དུ་གནས་བྱ་ཞིང༌། །ཞེས་བཞག་ཐབས་དང༌། བླ་མའི་ལུང་ལ་བསྒྲིམ་སྟེ་རབ་འབད་ན། །ཞེས་རིག་པ་ངོ་སྤྲད་པའི་མན་ངག་དང་ལྡན་པར་བྱས་ན། ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། །ཅེས་གདོད་ནས་རང་གི་སེམས་དང་ལྷན་ཅིག་སྐྱེས་པ་སེམས་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་འབྱུང་སྟེ། དེ་ནི་ཆོས་ཀུན་གྱི་ཆོས་ཉིད་དང་ཐ་དད་མེད་པ་གཉུག་མ་དོན་གྱི་འོད་གསལ་ཀྱང་ཡིན་ནོ། །དེས་ན་རང་བབས་བཞག་པ་དང༌། རང་ངོ་ཤེས་པའི་རིག་པའམ་སེམས་ཀྱི་ངོ་བོའམ་ཆོས་ཉིད་སྐྱོང་ཚུལ་འདི་གནད་བརྒྱ་གཅིག་འདུས་ཀྱི་མན་ངག་ཡིན། རྒྱུན་དུ་སྐྱོང་རྒྱུའང་དེ་ཡིན། གོམས་པའི་ཚད་ནི་མཚན་མོའི་འོད་གསལ་གྱིས་འཛིན། ཡང་དག་པའི་ལམ་ཡིན་པའི་རྟགས་ནི་དད་པ་དང་སྙིང་རྗེ་ཤེས་རབ་སོགས་རང་ཤུགས་ཀྱིས་འཕེལ་བས་རྟོགས། བདེ་ཞིང་ཚེགས་ཆུང་བ་ནི་རང་གི་ཉམས་སུ་མྱོང་བས་ཤེས། ཟབ་ཅིང་མྱུར་བ་ནི་ཤིན་ཏུ་འབད་རྩོལ་ཆེན་པོས་བསྒྲུབ་པའི་ལམ་གཞན་ལ་ཞུགས་པ་རྣམས་དང་རྟོགས་ཚད་བསྟུན་པས་ངེས་པ་ཡིན་ནོ། །རང་སེམས་འོད་གསལ་བསྒོམ་པས་འབྲས་བུ་ཐོབ་རྒྱུའང་དེའི་སྟེང་གི་རྣམ་རྟོག་དང་དེའི་བག་ཆགས་ཀྱི་སྒྲིབ་པ་རང་སང༵ས་ཚེ། མཁྱེན་གཉིས་རྩོལ་མེད་དུ་རྒྱས༵་ནས་གདོད་མའི་གཏན་སྲིད་ཟིན་ཏེ་སྐུ་གསུམ་ལྷུན་གྱིས་གྲུབ་པ་ཡིན་ནོ། །ཟབ་པོ། གུ་ཧྱཿ ས་མ་ཡཿ རབ་ཚེས་མེ་རྟ་ཟླ་༢་ཚེས་༡༢་ལ་ཐོས་བསམ་ལ་ཆེར་མི་བརྩོན་ཀྱང་སེམས་ངོའི་ཉམས་ལེན་འདོད་པའི་གྲོང་སྔགས་པ་སོགས་ཀྱི་ཆེད་དུ། རྟོགས་ལྡན་རྒན་པོ་ཕལ་གྱི་ཉམས་མྱོང་དམར་ཁྲིད་ཀྱི་ཆོས་སྐད་གོ་བདེ་དང་བསྟུན་པའི་གདམས་པ་ཟབ་མོ་མི་ཕམ་འཇམ་དཔལ་རྡོ་རྗེས་བཀོད་པ་དགེའོ།། །།མངྒ་ལཾ།། །།
༄༅། །སེམས་ངོ་མཛུབ་ཚུགས་ཀྱི་གདམས་པའི་བསྡུས་དོན་ཟབ་དོན་སྒོ་བརྒྱ་འབྱེད་པའི་ལྡེ་མིག་བཞུགས་སོ། །
མཛད་པ་པོ།
རྕ་བ། ཀུན་མཁྱེན་མི་ཕམ་རིན་པོ་ཆེ།
བསྡུས་དོན། ཡིད་བཞིན་ནོར་བུ་འཇིགས་མེད་ཕུན་ཆོགས།
དྷཱིཿ །སེམས་ངོ་མཛུབ་ཚུགས་ཀྱི་གདམས་པའི་བསྡུས་དོན་ཟབ་དོན་སྒོ་བརྒྱ་འབྱེད་པའི་ལྡེ་མིག་བཞུགས་སོ། །
ངེས་པ་དོན་གྱི་ཐམས་ཅད་མཁྱེན་པ་འཇམ་དཔལ་དགྱེས་པའི་རྡོ་རྗེ་ལ་ཕྱག་འཚལ་ལོ། །དེ་ལ་འདིར་རྒྱུད་ལུང་མན་ངག་མཐའ་དག་གི་ཟབ་གནད་ཡོད་ཚད་ཉུང་ངུའི་ངག་གིས་གསལ་བར་སྟོན་པའི་ལེགས་བཤད་སེམས་ངོ་མཛུབ་ཚུགས་འདི་ལ། དངོས་བསྟན་ཁྲེགས་ཆོད་ཀྱི་ལྟ་བ་དང་སྦྱར་ནས་འཆད་ཚུལ་དང༌། སྦས་དོན་ཐོད་རྒལ་གྱི་སྒོམ་པ་དང་སྦྱར་ནས་འཆད་ཚུལ་གཉིས་ལས། དང་པོའི་དབང་དུ་བྱས་ན། བསྟན་བཅོས་རྩོམ་པ་ལ་འཇུག་པའི་ཐབས་ལ། དོན་དང་མཐུན་པའི་མཚན། ལྷ་དང་བླ་མར་མཆོད་པར་བརྗོད་པ། མན་ངག་གི་ཆེ་བ་བརྗོད་དེ་སྤྲོ་བ་བསྐྱེད་པ་རྣམས་དང་། བརྩམ་པ་མཐར་ཕྱིན་པའི་ཡན་ལག་ཏུ། དམ་ཚིག་ཚད་དུ་བཙུགས་ཏེ་ཟབ་མོའི་མན་ངག་གསང་བར་གདམས་པ། དུས་ནམ་གྱི་ཚེ་གདུལ་བྱ་གང་གི་ཆེད་དུ་གདམས་པ་ཟབ་མོ་གང་ཞིག་རྩོམ་པ་པོ་གང་གིས་མཛད་པའི་མཛད་བྱང་རྣམས་ཐུན་མོང་དུ་ཀུན་ལ་སྦྱར་ནས། བརྩམ་བྱ་བསྟན་བཅོས་ཀྱི་ལུས་དངོས་ལ་བསྟན་པའི་བདག་པོའི་དགོངས་གནད་རྒྱུད་སྡེའི་ཚིག་རྐང་གསུམ་གྱི་སྦས་དོན་མངོན་དུ་བསླངས་ནས་བཤད་ཚུལ། དཔལ་ས་ར་ཧའི་མན་ངག་སྐལ་ལྡན་གྲོལ་ཐབས་གསུམ་གྱི་ཚུལ་དུ་བཤད་པ། དགའ་རབ་རྡོ་རྗེའི་ཚིག་གསུམ་གནད་དུ་བརྡེག་པའི་མན་ངག་བཞིན་བཤད་པ། ཤྲཱི་སིང་ཧའི་འདེབས་ལུགས་གསུམ་དང་གཟེར་བུ་བདུན་གྱི་ལུགས་སུ་བཤད་པ། ཛྙཱ་ན་སུ་ཏྲའི་གཞག་ཐབས་བཞིའི་དགོངས་པ་བཞིན་བཤད་པ། པདྨ་ཀ་རའི་ངོ་བོ་རང་བཞིན་ཐུགས་རྗེ་གསུམ་གྱི་ངོ་སྤྲོད་ལྟར་བཤད་པ་སྟེ་འཆད་ཚུལ་དྲུག་ལས།
༈ །དང་པོ་དང་གཉིས་པ་གཉིས་ལ་རེ་རེ་བཞིན་དུ་རྒྱ་ཆེ་བ་པཎྜི་ཏའི་ལུགས་བཞིན་གསལ་བར་དགྲོལ་བ་དང༌། ཟབ་པ་ཀུ་སཱ་ལིའི་ལུགས་བཞིན་གནད་དུ་བསྡུས་ནས་བཤད་པ་གཉིས་གཞུང་ན་དངོས་སུ་གསལ་བས་རྟོགས་པར་སླའོ།
༈ །གསུམ་པ་དགའ་རབ་རྡོ་རྗེའི་ཚིག་གསུམ་གནད་དུ་བརྡེག་པའི་མན་ངག་བཞིན་བཤད་པ་ལ། ༼༡༽ངོ་རང་ཐོག་ཏུ་སྤྲད་པ། ༼༢༽ཐག་གཅིག་ཐོག་ཏུ་གཅད་པ། ༼༣༽གདེང་གྲོལ་ཐོག་ཏུ་བཅའ་བ་དང་གསུམ་ལས། དང་པོ་ངོ་རང་ཐོག་ཏུ་སྤྲད་པ་ལ། གཞག་ཐབས་ཀྱི་མན་ངག་དང༌། ངོ་སྤྲོད་ཀྱི་གནད་དང༌། ཤན་འབྱེད་ཀྱི་འཕྱོང་བཤད་པ་དང་གསུམ་ལས། དང་པོ་གཞག་ཐབས་ཀྱི་མན་ངག་ནི།
དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ། ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན། བཞག་ཐབས་དེ་འདྲ་བ་ལ་བརྟེན་ནས་མི་རྟོག་ཡེ་ཤེས་བསྐྱེད་དགོས་ཀྱང༌། རང་ངོ་རིག་པའི་ཡེ་ཤེས་མ་ཤར་བ་དེ་འདྲ་སྒོམ་གྱི་དངོས་གཞི་མ་ཡིན་ཏེ། ཀུན་སྨོན་ལས། ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་བའི་རྒྱུ༔ ཞེས་གསུངས་པ་བཞིན་ནོ།
གཉིས་པ་ངོ་སྤྲོད་ཀྱི་གནད་ལ། སྤང་བླང་བྱ་རྩོལ་ལས་འདས་པའི་གཤིས་ནམ་མཁའ་ལྟ་བུ་གཏན་ལ་དབབ་པ། ཟང་ཐལ་རྗེན་པའི་ཡེ་ཤེས་འཕོ་འགྱུར་མེད་པར་ངོ་སྤྲད་པ། ལྷུན་མཉམ་ཡངས་པ་ཆེན་པོའི་ཀློང་དུ་འཁོར་འདས་མིང་མེད་ཆེན་པོར་ལ་བཟླ་བ་དང་གསུམ་ལས། དང་པོ་སྤང་བླང་བྱ་རྩོལ་ལས་འདས་པའི་གཤིས་ནམ་མཁའ་ལྟ་བུ་གཏན་ལ་དབབ་པ་ནི།
དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་བབས་ཀྱིས་བལྟས་པས། འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་
གཉིས་པ་ཟང་ཐལ་རྗེན་པའི་ཡེ་ཤེས་འཕོ་འགྱུར་མེད་པར་ངོ་སྤྲད་པ་ནི།
རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན། དེ་ལ་བསམ་བརྗོད་ཀྱིས་འདི་འདྲ་ཞེས་སྨྲར་མེད་པས་མཐའ་བྲལ་དང་བརྗོད་བྲལ་དང་གཉུག་མའི་འོད་གསལ་དང༌། རིག་པ་ཞེས་བཏགས་ཆོག་སྟེ། རང་ངོ་འཕྲོད་པའི་ཡེ་ཤེས་ཤར་བས་དམུ་ཐོམ་མེ་བའི་མུན་པ་དེངས་ཏེ་ནམ་ལངས་བས་ཁྱིམ་ནང་མཐོང་བ་ལྟར་རང་གི་སེམས་ཀྱི་ཆོས་ཉིད་ལ་ངེས་ཤེས་སྐྱེས་པས་སོ། །འདི་ལ་མ་རིག་སྒོ་ངའི་སྦུབས་འབྱེད་པའི་མན་ངག་ཅེས་བྱའོ། །དེ་ལྟར་རྟོགས་ཚེ་ཆོས་ཉིད་དེ་ལྟ་བུ་ནི་རང་བཞིན་བབས་ཀྱིས་ཡེ་ནས་གནས་པས་རྒྱུ་རྐྱེན་གྱིས་འདུས་མ་བྱས་པ་དང༌། དུས་གསུམ་འཕོ་འགྱུར་མེད་པ་ཡིན་པར་ཤེས་ཤིང༌།
གསུམ་པ་ལྷུན་མཉམ་ཡངས་པ་ཆེན་པོའི་ཀློང་དུ་འཁོར་འདས་མིང་མེད་ཆེན་པོར་ལ་བཟླ་བ་ནི།
དེ་ལས་གཞན་དུ་གྱུར་བའི་སེམས་ཞེས་བྱ་བ་རྡུལ་ཙམ་ཡང་ཡོད་པར་མི་དམིགས་སོ།
གསུམ་པ་ཤན་འབྱེད་ཀྱི་འཕྱོང་བཤད་པ་ནི།
སྔ་མ་མུན་ཐོམ་མེ་བ་དེ་ལ་བརྗོད་དུ་མེད་ཀྱང༌། ཅི་ཡང་བརྗོད་མ་ཤེས་པས་ཁོ་ཐག་མ་ཆོད་པ་ཡིན་ལ། རིག་ངོ་ལ་བརྗོད་དུ་མེད་ཀྱང་བརྗོད་མེད་ཀྱི་དོན་ལ་ཐེ་ཚོམ་མེད་པའི་ཁོ་ཐག་ཆོད་པས། མིག་མེད་དང་མིག་ལྡན་ལྟར་འདི་གཉིས་ཀྱི་བརྗོད་དུ་མེད་ཚུལ་ཁྱད་ཆེ་བས། ཀུན་གཞི་དང་ཆོས་སྐུའི་དབྱེ་བ་ཡང་འདིར་གནད་འདུས་སོ། །དེས་ན་ཐ་མལ་གྱི་ཤེས་པ་ཞེས་པ་དང༌། ཡིད་ལ་མི་བྱེད་པ་དང༌། བརྗོད་བྲལ་སོགས་ལ་ཡང་དག་ཡིན་མིན་གཉིས་ཡོད་པས་སྒྲ་མཐུན་དོན་འཕགས་ཀྱི་གནད་ངེས་པར་བྱས་ན་ཟབ་མོའི་ཆོས་ཀྱི་དགོངས་ཉམས་རྙེད་པར་འགྱུར་རོ།
གཉིས་པ་༼༢༽ཐག་གཅིག་ཐོག་ཏུ་བཅད་པ་ལ། ལྟ་བ་རང་བྱུང་ཡེ་ཤེས་སུ་ཐག་བཅད། དགོངས་པ་དུས་གསུམ་དུས་མེད་དུ་ངང་བསྐྱངས། གནས་ལུགས་ཆོས་མེད་ཡེ་ཟད་དུ་ལ་བཟླ་བ་དང་གསུམ་ལས། དང་པོ་ལྟ་བ་རང་བྱུང་ཡེ་ཤེས་སུ་ཐག་བཅད་པ་ལ། ཐག་བཅད་པའི་ཡུལ་ངོས་བཟུང་བ་དང༌། ཇི་ལྟར་ཐག་གཅོད་པའི་ཚུལ་གཉིས་ལས། དང་པོ་ཐག་བཅད་པའི་ཡུལ་ངོས་བཟུང་བ་དང་ལ། གོལ་ཤོར་གྱི་འཕང་བསལ་བ་དང༌། ནོར་མེད་ཀྱི་ལམ་ངོས་བཟུང་དང་གཉིས་ལས། དང་པོ་གོལ་ཤོར་གྱི་འཕང་བསལ་བ་ལ། སེམས་སྡེ་དང་ཕྱོགས་མཐུན་གྱི་གོལ་ས་ངོས་བཟུང་བ། ཀློང་སྡེ་དང་ཕྱོགས་མཐུན་གྱི་གོལ་ས་ངོས་བཟུང༌། ཐུན་མོང་དུ་གཉིས་ཀ་ཞེན་མེད་ལམ་གྱི་སྤང་བྱར་བསྟན་པ་དང་གསུམ་ལས། དང་པོ་སེམས་སྡེ་དང་ཕྱོགས་མཐུན་གྱི་གོལ་ས་ངོས་བཟུང་བ་ནི།
སེམས་ངོའི་ངང་དུ་རང་བབས་བཞག་ཚེ་ཁ་ཅིག་གིས་གསལ་ཙམ་རིག་ཙམ་སྐྱོང་རྒྱུར་བྱས་ཏེ་ཡིད་ཤེས་ཀྱིས་གསལ་ལོ་སྙམ་པའི་ངང་དུ་འཇོག
གཉིས་པ་ཀློང་སྡེ་དང་ཕྱོགས་མཐུན་གྱི་གོལ་ས་ངོས་བཟུང་བ་ནི།
ཁཅིག་གིས་སྟོང་ཆམ་མེ་བ་ཤེས་པ་སྟོང་སོང་བ་ལྟ་བུ་ལ་སེམས་འཛིན་ཀྱང༌།
གསུམ་པ་ཐུན་མོང་དུ་གཉིས་ཀ་ཞེན་མེད་ལམ་གྱི་སྤང་བྱར་བསྟན་པ་ནི།
འདི་གཉིས་ཀ་ཡིད་ཤེས་ཀྱི་ཆ་གཟུང་འཛིན་གྱི་ཉམས་ལ་ཞེན་པ་ཙམ་ཡིན་པས།
གཉིས་པ་ནོར་མེད་ཀྱི་ལམ་ངོས་བཟུང་བ་ནི།
དེའི་ཚེ་གསལ་བ་དང་གསལ་བར་འཛིན་མཁན། སྟོང་པ་དང་སྟོང་པར་འཛིན་མཁན་གྱི་ཤེས་པ་དྲན་འཛིན་གྱི་རྒྱུད་བྲེང་ངེ་བ་དེའི་བབས་ལ་བལྟས་པས། གཟུང་འཛིན་དུ་ཞེན་པའི་རྣམ་ཤེས་ཀྱི་རྟེན་ཕུར་ཕྱུངས་ཏེ་རྗེན་ནེ་ཡེ་རེ་བ་གསལ་སྟོང་མཐའ་དབུས་དང་བྲལ་བའི་རང་བབས་ཁོ་ཐག་ཆོད་དེ་དྭངས་སེང་ངེ་བ་བྱུང་ན་དེ་ལ་རིག་ངོ་ཞེས་མིང་འདོགས་ཏེ། འཛིན་པ་ཅན་གྱི་ཉམས་ཀྱི་ཤུན་པ་དང་བྲལ་བའི་རིག་པ་ཡེ་ཤེས་རྗེན་པར་ཤར་བ་ཡིན་ནོ། །འདི་ལ་སྲིད་པའི་དྲྭ་བ་གཅོད་པའི་མན་ངག་ཅེས་བྱའོ།
གཉིས་པ་ཇི་ལྟར་ཐག་བཅད་པའི་ཚུལ་ནི།
དེ་བཞིན་དུ་ཡིད་དཔྱོད་ཉམས་ཀྱི་སྦུན་པ་སྣ་ཚོགས་དང་བྲལ་བའི་རིག་པ་འབྲས་སྣེའུ་ལྟ་བུ་ཆོས་ཉིད་ཀྱི་རང་བབས་རང་གསལ་གྱི་སྒོ་ནས་ངོས་ཟིན་པར་བྱའོ།
གཉིས་པ་དགོངས་པ་དུས་གསུམ་དུས་མེད་དུ་ངང་བསྐྱང་བ་ལ། མཉམ་གཞག་གི་སྒོམ་པ་ངོས་བཟུང༌། རྗེས་ཐོབ་བོགས་འདོན་གྱི་མན་ངག་རྒྱས་པར་བཀྲལ་བ། ཞར་ལ་ཞི་ལྷག་གི་འགལ་ཟླ་སྤང་བར་གདམས་པ་དང་གསུམ་ལས། དང་པོ་མཉམ་གཞག་གི་སྒོམ་པ་ངོས་བཟུང་བ་ནི།
རིག་པའི་བབས་ངོ་ཤེས་པ་ཙམ་གྱིས་མི་ཆོག་པར་དེ་གའི་ངང་དུ་གོམས་པའི་གནས་ཆ་བརྟན་དགོས་པས། ཤེས་པ་རང་བབས་བཞག་པའི་དྲན་རྒྱུན་མ་ཡེངས་པར་སྐྱོང་བ་གལ་ཆེ།
གཉིས་པ་རྗེས་ཐོབ་བོགས་འདོན་གྱི་མན་ངག་རྒྱས་པར་བཀྲལ་བ་ནི།
དེ་ལྟར་སྐྱོང་དུས་རེས་ཅི་ཡིན་མེད་པའི་མི་རྟོག་རྨུན་པོ། རེས་ལྷག་མཐོང་གི་དྭངས་ཆ་ཐོན་པའི་མི་རྟོག་ཟང་ཐལ། རེས་བདེ་ཉམས་ཞེན་པ་ཅན། རེས་བདེ་ཉམས་ཞེན་མེད། རེས་སྣ་ཚོགས་གསལ་ཉམས་འཛིན་པ་ཅན། རེས་དྭངས་གསལ་རྙོགས་མེད་འཛིན་བྲལ། རེས་རྩུབ་ཉམས་མི་སྡུག་པ། རེས་འཇམ་ཉམས་ཡིད་འོང༌། རེས་རྣམ་རྟོག་ཆེས་འཚུབ་ཆེ་བའི་ཕྱིར་འབྲངས་ནས་སྒོམ་སྟོར་བ། རེས་འཐིབ་དྭངས་མི་ཕྱེད་པས་རྙོགས་པ་ཅན་སོགས། ཐོག་མེད་ནས་གོམས་པའི་རྣམ་རྟོག་དང་ལས་རླུང་གི་རྦ་རླབས་སྣ་ཚོགས་ངེས་པ་དང་ཚད་བཟུང་མེད་པར་འབྱུང་བ་ནི། ལམ་རིང་པོར་ཞུགས་པས་བདེ་གཟར་སྣ་ཚོགས་ཀྱི་གནས་མཐོང་བ་དང་འདྲ་བས་གང་ཤར་ཆེད་འཛིན་མེད་པར་རང་ལམ་བསྐྱང༌། ལྷག་པར་མ་གོམས་པའི་དུས་ན་རྣམ་རྟོག་སྣ་ཚོགས་མེ་ལྟར་འབར་བ་གཡོ་བའི་ཉམས་ཀྱི་དུས་སུ་དེས་མ་སུན་པར་བྱས་ཏེ། སྒྲིམ་ལྷོད་རན་པོས་རྒྱུན་མ་བཏང་བར་བསྐྱང་བས་ཐོབ་པ་སོགས་ཉམས་ཕྱི་མ་དག་རིམ་བཞིན་འབྱུང་ངོ༌།
གསུམ་པ་ཞར་ལ་ཞི་ལྷག་གི་འགལ་ཟླ་སྤང་བར་གདམས་པ་ལ། གཉེན་པོ་ཞི་ལྷག་བཤད་པ། འགལ་ཟླ་ངོས་བཟུང་བ་གཉིས་ལས། དང་པོ་གཉེན་པོ་ཞི་ལྷག་བཤད་པ་ལ། ཞི་ལྷག་གི་རྒྱུ་བཤད་པ། རྫོགས་ཆེན་རང་ལུགས་ཀྱི་ཞི་ལྷག་ཟུང་འཇུག་ངོས་བཟུང་བ་གཉིས་ལས། དང་པོ་ཞི་ལྷག་གི་རྒྱུ་བཤད་པ་ནི།
འདི་དུས་སྤྱིར་རིག་པ་དང་མ་རིག་པ། ཀུན་གཞི་དང་ཆོས་སྐུ། རྣམ་ཤེས་དང༌། ཡེ་ཤེས་ཀྱི་ཁྱད་པར་བླ་མའི་མན་ངག་གིས་ཉམས་མྱོང་གི་སྟེང་ནས་ངོ་འཕྲོད་པ་གདེང་དུ་བྱས་ནས།
གཉིས་པ་རྫོགས་ཆེན་རང་ལུགས་ཀྱི་ཞི་ལྷག་ཟུང་འཇུག་ངོས་བཟུང་བ་ནི།
སྐྱོང་དུས་ཆུ་མ་བསྒུལ་ན་དྭངས་བ་ལྟར། རྣམ་ཤེས་རང་སར་བཞག་པས་དེའི་ཆོས་ཉིད་ཡེ་ཤེས་རང་བྱུང་དུ་གསལ་བའི་མན་ངག་གཙོ་བོར་བྱ་དགོས་ཀྱི།
གཉིས་པ་འགལ་ཟླ་ངོས་བཟུང་བ་ནི།
བདག་གི་བསྒོམ་རྒྱུ་འདི་རྣམ་ཤེས་སམ་ཡེ་ཤེས་གང་ཡིན་ཞེས་སྤང་བླང་གི་དཔྱད་ར་དང་དཔེ་ཆའི་གོ་རྟོག་གི་འདུ་འཕྲོ་སྤེལ་བར་མི་བྱ་སྟེ། དེས་ཞི་ལྷག་གཉིས་ཀ་ཅུང་ཟད་སྒྲིབ་པར་འགྱུར་རོ།
གསུམ་པ་གནས་ལུགས་ཆོས་མེད་ཡེ་ཟད་དུ་ལ་བཟླ་བ་ལ། གང་ལས་བྱུང་བའི་རྒྱུ་ཆོས་དང་ཆོས་ཉིད་ཀྱི་ཉམས་ལེན་བཤད་པ། ཆོས་ཟད་མཐར་ཐུག་གི་འབྲས་བུ་སྟོང་གསལ་དབྱེར་མེད་དུ་བཞུགས་ཚུལ་བཤད་པ་གཉིས་ལས། དང་པོ་གང་ལས་བྱུང་བའི་རྒྱུ་ཆོས་དང་ཆོས་ཉིད་ཀྱི་ཉམས་ལེན་བཤད་པ་ནི།
རང་བབས་འཇུག་པའི་དྲན་པའི་རྒྱུན་བརྟན་པའི་ཞི་གནས་ཀྱི་གོམས་ཆ་དང༌། རང་ངོ་རང་གསལ་དུ་ཤེས་པའི་ལྷག་མཐོང་རང་ཤུགས་ཀྱིས་འབྲེལ་བའི་ཚུལ་དུ་གོམས་པ་བརྟན་པོར་སོང་བ་ན།
གཉིས་པ་ཆོས་ཟད་མཐར་ཐུག་གི་འབྲས་བུ་སྟོང་གསལ་དབྱེར་མེད་དུ་བཞུགས་ཚུལ་བཤད་པ་ནི།
རང་བབས་ཡེ་གནས་དང༌། རང་བཞིན་འོད་གསལ་གྱི་ཞི་ལྷག་ཡེ་ནས་དབྱེར་མེད་པ་རང་བྱུང་གི་ཡེ་ཤེས་རྫོགས་པ་ཆེན་པོའི་དགོངས་པ་འཆར་བར་འགྱུར་རོ། །འདི་ནི་མཁའ་ལྟར་མཉམ་པ་ཉིད་ལ་གནས་པའི་མན་ངག་གོ།
གསུམ་པ་༼༣༽གདེང་གྲོལ་ཐོག་ཏུ་བཅའ་བ་ལ། གྲོལ་བའི་ཡེ་ཤེས་ངོས་བཟུང་བ། རང་རྫོགས་ལྷུན་གྲུབ་ཀྱི་འབྲས་བུས་སྤྲོ་བ་བསྐྱེད་པ་དང་གཉིས་ལས། དང་པོ་གྲོལ་བའི་ཡེ་ཤེས་ངོས་བཟུང་བ་ལ། ཡེ་ཤེས་ཀྱི་རྒྱུ་དང་ཡེ་ཤེས་དངོས་བཤད་པ་གཉིས་ལས། དང་པོ་ཡེ་ཤེས་ཀྱི་རྒྱུ་བཤད་པ་ནི།
དེ་ལྟར་ཡང་དཔལ་ས་ར་ཧས། བསམ་དང་བསམ་བྱ་རབ་ཏུ་སྤངས་ནས་སུ། །བསམ་མེད་བུ་ཆུང་ཚུལ་དུ་གནས་བྱ་ཞིང༌། །ཞེས་བཞག་ཐབས་དང༌། བླ་མའི་ལུང་ལ་བསྒྲིམ་སྟེ་རབ་འབད་ན། །ཞེས་རིག་པ་ངོ་སྤྲད་པའི་མན་ངག་དང་ལྡན་པར་བྱས་ན། ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། །ཅེས་གདོད་ནས་རང་གི་སེམས་དང་ལྷན་ཅིག་སྐྱེས་པ་སེམས་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་འབྱུང་སྟེ། དེ་ནི་ཆོས་ཀུན་གྱི་ཆོས་ཉིད་དང་ཐ་དད་མེད་པ་གཉུག་མ་དོན་གྱི་འོད་གསལ་ཀྱང་ཡིན་ནོ།
གཉིས་པ་ཡེ་ཤེས་དངོས་བཤད་པ་ནི།
དེས་ན་རང་བབས་བཞག་པ་དང༌། རང་ངོ་ཤེས་པའི་རིག་པའམ་སེམས་ཀྱི་ངོ་བོའམ་ཆོས་ཉིད་སྐྱོང་ཚུལ་འདི་གནད་བརྒྱ་གཅིག་འདུས་ཀྱི་མན་ངག་ཡིན། རྒྱུན་དུ་སྐྱོང་རྒྱུའང་དེ་ཡིན།
གཉིས་པ་རང་རྫོགས་ལྷུན་གྲུབ་ཀྱི་འབྲས་བུས་སྤྲོ་བ་བསྐྱེད་པ་ལ། གནས་སྐབས་དང་མཐར་ཐུག་གི་འབྲས་བུ་གཉིས་ལས། དང་པོ་གནས་སྐབས་ནི།
གོམས་པའི་ཚད་ནི་མཚན་མོའི་འོད་གསལ་གྱིས་འཛིན། ཡང་དག་པའི་ལམ་ཡིན་པའི་རྟགས་ནི་དད་པ་དང་སྙིང་རྗེ་ཤེས་རབ་སོགས་རང་ཤུགས་ཀྱིས་འཕེལ་བས་རྟོགས། བདེ་ཞིང་ཚེགས་ཆུང་བ་ནི་རང་གི་ཉམས་སུ་མྱོང་བས་ཤེས། ཟབ་ཅིང་མྱུར་བ་ནི་ཤིན་ཏུ་འབད་རྩོལ་ཆེན་པོས་བསྒྲུབ་པའི་ལམ་གཞན་ལ་ཞུགས་པ་རྣམས་དང་རྟོགས་ཚད་བསྟུན་པས་ངེས་པ་ཡིན་ནོ།
གཉིས་པ་མཐར་ཐུག་གི་འབྲས་བུ་ནི།
རང་སེམས་འོད་གསལ་བསྒོམ་པས་འབྲས་བུ་ཐོབ་རྒྱུའང་དེའི་སྟེང་གི་རྣམ་རྟོག་དང་དེའི་བག་ཆགས་ཀྱི་སྒྲིབ་པ་རང་སང༵ས་ཚེ། མཁྱེན་གཉིས་རྩོལ་མེད་དུ་རྒྱས༵་ནས་གདོད་མའི་གཏན་སྲིད་ཟིན་ཏེ་སྐུ་གསུམ་ལྷུན་གྱིས་གྲུབ་པ་ཡིན་ནོ།
༈ །བཞི་བ་ཤྲཱི་སིང་ཧའི་འདེབས་ལུགས་གསུམ་དང་གཟེར་བུ་བདུན་གྱི་ལུགས་བཤད་པ་ལ། ཆོས་ཟད་ཀ་དག་ཆེན་པོར་ལ་བཟླ་བ། བྱ་བྲལ་ཟང་ཐལ་རྗེན་པར་འགག་བསྡམ་པ། ཡོངས་གྲོལ་མཉམ་པ་ཆེན་པོར་ཆིངས་སུ་བཅིང་བ་དང་གསུམ་ལས། དང་པོ་ཆོས་ཟད་ཀ་དག་ཆེན་པོར་ལ་བཟླ་བ་ལ། ལྟ་བའི་གོལ་ས་བཤད་པ། རང་བྱུང་གི་རིག་པ་ངོ་སྤྲད་པ་དང་གཉིས་ལས། དང་པོ་ལྟ་བའི་གོལ་ས་བཤད་པ་ནི།
དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ། ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན། བཞག་ཐབས་དེ་འདྲ་བ་ལ་བརྟེན་ནས་མི་རྟོག་ཡེ་ཤེས་བསྐྱེད་དགོས་ཀྱང༌། རང་ངོ་རིག་པའི་ཡེ་ཤེས་མ་ཤར་བ་དེ་འདྲ་སྒོམ་གྱི་དངོས་གཞི་མ་ཡིན་ཏེ། ཀུན་སྨོན་ལས། ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་བའི་རྒྱུ༔ ཞེས་གསུངས་པ་བཞིན་ནོ།
གཉིས་པ་རང་བྱུང་གི་རིག་པ་ངོ་སྤྲད་པ་ལ། ༼༡༽ཡེ་ཤེས་ཟང་ཐལ་གྱི་གཟེར་འཁོར་འདས་གཉིས་ཀྱི་བར་དུ་གདབ་པ་རྩྭ་དང་མེ་འཕྲད་པ་ལྟ་བུའི་མན་ངག་དང༌། ༼༤༽ལྟ་བ་གྲོལ་ཡན་གྱི་གཟེར་རྟག་ཆད་གཉིས་ཀྱི་བར་དུ་གདབ་པ་བཞིན་དང་མེ་ལོང་འཕྲད་པ་ལྟ་བུའི་མན་ངག་གཉིས་ལས། དང་པོ་༼༡༽ཡེ་ཤེས་ཟང་ཐལ་གྱི་གཟེར་འཁོར་འདས་གཉིས་ཀྱི་བར་དུ་གདབ་པ་རྩྭ་དང་མེ་འཕྲད་པ་ལྟ་བུའི་མན་ངག་ལ། གཟེར་བུ་གདབ་པའི་ཡུལ་དང༌། གཟེར་བུ་དངོས། ཐེབས་པའི་ཚད་བཤད་པ་གསུམ་ལས། དང་པོ་གཟེར་བུ་གདབ་པའི་ཡུལ་ནི།
དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་
གཉིས་པ་གཟེར་བུ་དངོས་ནི།
བབས་ཀྱིས་བལྟས་པས། འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་
གསུམ་པ་ཐེབས་པའི་ཚད་བཤད་པ་ནི།
རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན། དེ་ལ་བསམ་བརྗོད་ཀྱིས་འདི་འདྲ་ཞེས་སྨྲར་མེད་པས་མཐའ་བྲལ་དང་བརྗོད་བྲལ་དང་གཉུག་མའི་འོད་གསལ་དང༌། རིག་པ་ཞེས་བཏགས་ཆོག་སྟེ། རང་ངོ་འཕྲོད་པའི་ཡེ་ཤེས་ཤར་བས་དམུ་ཐོམ་མེ་བའི་མུན་པ་དེངས་ཏེ་ནམ་ལངས་བས་ཁྱིམ་ནང་མཐོང་བ་ལྟར་རང་གི་སེམས་ཀྱི་ཆོས་ཉིད་ལ་ངེས་ཤེས་སྐྱེས་པས་སོ། །འདི་ལ་མ་རིག་སྒོ་ངའི་སྦུབས་འབྱེད་པའི་མན་ངག་ཅེས་བྱའོ།
གཟེར་བུ་གཉིས་པ་༼༤༽ལྟ་བ་གྲོལ་ཡན་གྱི་གཟེར་རྟག་ཆད་གཉིས་ཀྱི་བར་དུ་གདབ་པ་བཞིན་དང་མེ་ལོང་འཕྲད་པ་ལྟ་བུའི་མན་ངག་ལ། གཟེར་བུ་ངོས་བཟུང༌། གདབ་ཡུལ་ལ་ཐེབས་པའི་ཚད་བཤད་པ། དེ་ཉིད་རྒྱུད་ལུང་གཞན་གྱི་ཤེས་བྱེད་དུ་བསྟན་པ་དང་གསུམ་ལས། དང་པོ་གཟེར་བུ་ངོས་བཟུང་ནི།
དེ་ལྟར་རྟོགས་ཚེ་ཆོས་ཉིད་དེ་ལྟ་བུ་ནི་རང་བཞིན་བབས་ཀྱིས་ཡེ་ནས་གནས་པས་རྒྱུ་རྐྱེན་གྱིས་འདུས་མ་བྱས་པ་དང༌། དུས་གསུམ་འཕོ་འགྱུར་མེད་པ་ཡིན་པར་ཤེས་ཤིང༌།
གཉིས་པ་གདབ་ཡུལ་ལ་ཐེབས་པའི་ཚད་བཤད་པ་ནི།
དེ་ལས་གཞན་དུ་གྱུར་བའི་སེམས་ཞེས་བྱ་བ་རྡུལ་ཙམ་ཡང་ཡོད་པར་མི་དམིགས་སོ།
གསུམ་པ་དེ་ཉིད་རྒྱུད་ལུང་གཞན་གྱི་ཤེས་བྱེད་དུ་བསྟན་པ་ལ། བྱེ་བྲག་ཏུ་ཡང་གསང་སྙིང་ཐིག་གི་རྒྱུད་ལུང་ཤེས་བྱེད་ཡིན་པའི་ཚུལ། སྤྱིར་རྫོགས་ཆེན་དང་ཕྱག་ཆེན་དང་དབུ་མ་གསུམ་གྱི་གཞུང་ཤེས་བྱེད་དུ་བསྟན་པ་གཉིས་ལས། དང་པོ་བྱེ་བྲག་ཏུ་ཡང་གསང་སྙིང་ཐིག་གི་རྒྱུད་ལུང་ཤེས་བྱེད་ཡིན་པའི་ཚུལ་ནི།
སྔ་མ་མུན་ཐོམ་མེ་བ་དེ་ལ་བརྗོད་དུ་མེད་ཀྱང༌། ཅི་ཡང་བརྗོད་མ་ཤེས་པས་ཁོ་ཐག་མ་ཆོད་པ་ཡིན་ལ། རིག་ངོ་ལ་བརྗོད་དུ་མེད་ཀྱང་བརྗོད་མེད་ཀྱི་དོན་ལ་ཐེ་ཚོམ་མེད་པའི་ཁོ་ཐག་ཆོད་པས། མིག་མེད་དང་མིག་ལྡན་ལྟར་འདི་གཉིས་ཀྱི་བརྗོད་དུ་མེད་ཚུལ་ཁྱད་ཆེ་བས། ཀུན་གཞི་དང་ཆོས་སྐུའི་དབྱེ་བ་ཡང་འདིར་གནད་འདུས་སོ།
གཉིས་པ་སྤྱིར་རྫོགས་ཆེན་དང་ཕྱག་ཆེན་དང་དབུ་མ་གསུམ་གྱི་གཞུང་ཤེས་བྱེད་དུ་བསྟན་པ་ནི།
དེས་ན་ཐ་མལ་གྱི་ཤེས་པ་ཞེས་པ་དང༌། ཡིད་ལ་མི་བྱེད་པ་དང༌། བརྗོད་བྲལ་སོགས་ལ་ཡང་དག་ཡིན་མིན་གཉིས་ཡོད་པས་སྒྲ་མཐུན་དོན་འཕགས་ཀྱི་གནད་ངེས་པར་བྱས་ན་ཟབ་མོའི་ཆོས་ཀྱི་དགོངས་ཉམས་རྙེད་པར་འགྱུར་རོ།
གཉིས་པ་བྱ་བྲལ་ཟང་ཐལ་རྗེན་པར་འགག་བསྡམ་པ་ལ། ༼༢༽སྒྲོན་མ་རང་དག་གི་གཟེར་ཡུལ་སེམས་གཉིས་ཀྱི་བར་དུ་གདབ་པ་མུན་ཁུང་དུ་སྒྲོན་མེ་བཏེགས་པ་ལྟ་བུའི་མན་ངག་དང༌། ༼༦༽སྒོ་ལྔ་རང་ཡན་གྱི་གཟེར་བྱིང་རྒོད་གཉིས་ཀྱི་བར་དུ་གདབ་པ་བུ་གཅིག་པུ་མ་དང་འཕྲད་པ་ལྟ་བུའི་མན་ངག་དང༌། ༼༣༽ངོ་བོ་རང་དག་གི་གཟེར་བློ་དངོས་གཉིས་ཀྱི་བར་དུ་གདབ་པ་ཡིད་མཐུན་པའི་ཕོ་མོ་འཕྲད་པ་ལྟ་བུའི་མན་ངག་དང༌། ༼༥༽རིག་པ་ཆོས་མིན་གྱི་གཟེར་ཆོས་ཅན་ཆོས་ཉིད་ཀྱི་བར་དུ་གདབ་པ་ཉི་ཟེར་དང་བ་མོ་འཕྲད་པ་ལྟ་བུའི་མན་ངག་དང་བཞི་ལས། དང་པོ་༼༢༽སྒྲོན་མ་རང་དག་གི་གཟེར་ཡུལ་སེམས་གཉིས་ཀྱི་བར་དུ་གདབ་པ་མུན་ཁུང་དུ་སྒྲོན་མེ་བཏེགས་པ་ལྟ་བུའི་མན་ངག་ལ། འགལ་ཟླ་གོལ་ས་བཤད་པ་དང༌། འཁྲུལ་མེད་ཀྱི་གཟེར་དངོས་བཤད་པ་གཉིས་ལས། དང་པོ་འགལ་ཟླ་གོལ་ས་བཤད་པ་ལ་ཆོས་ཅན་གསལ་བའི་གོལ་ས་ངོས་བཟུང༌། ཆོས་ཉིད་སྟོང་པའི་གོལ་ས་ངོས་བཟུང༌། གོལ་ས་ཡིན་པའི་འཐད་པ་བ རྗོད་པ་དང་གསུམ་ལས། དང་པོ་ཆོས་ཅན་གསལ་བའི་གོལ་ས་ངོས་བཟུང་ནི།
སེམས་ངོའི་ངང་དུ་རང་བབས་བཞག་ཚེ་ཁ་ཅིག་གིས་གསལ་ཙམ་རིག་ཙམ་སྐྱོང་རྒྱུར་བྱས་ཏེ་ཡིད་ཤེས་ཀྱིས་གསལ་ལོ་སྙམ་པའི་ངང་དུ་འཇོག
གཉིས་པ་ཆོས་ཉིད་སྟོང་པའི་གོལ་ས་ངོས་བཟུང་ནི།
ཁ་ཅིག་གིས་སྟོང་ཆམ་མེ་བ་ཤེས་པ་སྟོང་སོང་བ་ལྟ་བུ་ལ་སེམས་འཛིན་ཀྱང༌།
གསུམ་པ་གོལ་ས་ཡིན་པའི་འཐད་པ་བརྗོད་པ་ནི།
འདི་གཉིས་ཀ་ཡིད་ཤེས་ཀྱི་ཆ་གཟུང་འཛིན་གྱི་ཉམས་ལ་ཞེན་པ་ཙམ་ཡིན་པས།
གཉིས་པ་འཁྲུལ་མེད་ཀྱི་གཟེར་དངོས་བཤད་པ་ལ། གཟེར་བུ་གདབ་པའི་ཡུལ་ངོས་བཟུང་བ། གཟེར་བུ་ཇི་ལྟར་གདབ་པའི་ཐབས་བཤད་པ། གཟེར་བུ་ཐེབས་པའི་ཚད་བཤད་པ་དང་གསུམ་ལས། དང་པོ་གཟེར་བུ་གདབ་པའི་ཡུལ་ངོས་བཟུང་བ་ནི།
དེའི་ཚེ་གསལ་བ་དང་གསལ་བར་འཛིན་མཁན། སྟོང་པ་དང་སྟོང་པར་འཛིན་མཁན་གྱི་ཤེས་པ་དྲན་འཛིན་གྱི་རྒྱུད་བྲེང་ངེ་བ་དེའི་
གཉིས་པ་གཟེར་བུ་ཇི་ལྟར་གདབ་པའི་ཐབས་བཤད་པ་ནི།
བབས་ལ་བལྟས་པས། གཟུང་འཛིན་དུ་ཞེན་པའི་རྣམ་ཤེས་ཀྱི་རྟེན་ཕུར་ཕྱུངས་ཏེ་རྗེན་ནེ་ཡེ་རེ་བ་གསལ་སྟོང་མཐའ་དབུས་དང་བྲལ་བའི་རང་བབས་ཁོ་ཐག་ཆོད་དེ་དྭངས་སེང་ངེ་བ་བྱུང་ན་
གསུམ་པ་གཟེར་བུ་ཐེབས་པའི་ཚད་བཤད་པ་ནི།
དེ་ལ་རིག་ངོ་ཞེས་མིང་འདོགས་ཏེ། འཛིན་པ་ཅན་གྱི་ཉམས་ཀྱི་ཤུན་པ་དང་བྲལ་བའི་རིག་པ་ཡེ་ཤེས་རྗེན་པར་ཤར་བ་ཡིན་ནོ། །འདི་ལ་སྲིད་པའི་དྲྭ་བ་གཅོད་པའི་མན་ངག་ཅེས་བྱའོ།
གཉིས་པ་༼༦༽སྒོ་ལྔ་རང་ཡན་གྱི་གཟེར་བྱིང་རྒོད་གཉིས་ཀྱི་བར་དུ་གདབ་པ་བུ་གཅིག་པུ་མ་དང་འཕྲད་པ་ལྟ་བུའི་མན་ངག་ལ། གཟེར་བུ་གདབ་པའི་ཡུལ། གཟེར་བུ་དངོས་དཔེའི་སྒོ་ནས་ངོས་བཟུང༌། ཞི་ལྷག་ཟུང་འཇུག་གི་རྟགས་ཀྱིས་ཐེབས་པའི་ཚད་བཤད་པ་དང་གསུམ་ལས། དང་པོ་གཟེར་བུ་གདབ་པའི་ཡུལ་ནི།
དེ་བཞིན་དུ་ཡིད་དཔྱོད་ཉམས་ཀྱི་སྦུན་པ་སྣ་ཚོགས་དང་
གཉིས་པ་གཟེར་བུ་དངོས་དཔེའི་སྒོ་ནས་ངོས་བཟུང་ནི།
བྲལ་བའི་རིག་པ་འབྲས་སྣེའུ་ལྟ་བུ་
གསུམ་པ་ཞི་ལྷག་ཟུང་འཇུག་གི་རྟགས་ཀྱིས་ཐེབས་པའི་ཚད་བཤད་པ་ནི།
ཆོས་ཉིད་ཀྱི་རང་བབས་རང་གསལ་གྱི་སྒོ་ནས་ངོས་ཟིན་པར་བྱའོ།
གསུམ་པ་༼༣༽ངོ་བོ་རང་དག་གི་གཟེར་བློ་དངོས་གཉིས་ཀྱི་བར་དུ་གདབ་པ་ཡིད་མཐུན་པའི་ཕོ་མོ་འཕྲད་པ་ལྟ་བུའི་མན་ངག་ལ། མདོར་བསྟན་རྒྱས་བཤད་གཉིས་ལས། དང་པོ་མདོར་བསྟན་ནི།
རིག་པའི་བབས་ངོ་ཤེས་པ་ཙམ་གྱིས་མི་ཆོག་པར་དེ་གའི་ངང་དུ་གོམས་པའི་གནས་ཆ་བརྟན་དགོས་པས། ཤེས་པ་རང་བབས་བཞག་པའི་དྲན་རྒྱུན་མ་ཡེངས་པར་སྐྱོང་བ་གལ་ཆེ།
གཉིས་པ་རྒྱས་བཤད་ལ། གཟེར་བུ་གདབ་པའི་ཡུལ་གྱི་དབྱེ་བ་བཤད་པ། གཟེར་བུ་གདབ་པའི་ཐབས་བཤད། གཟེར་བུ་ཐེབས་ཚད་བཤད་དེ་སྤྲོ་བ་བསྐྱེད་པ་དང་གསུམ་ལས། དང་པོ་གཟེར་བུ་གདབ་པའི་ཡུལ་གྱི་དབྱེ་བ་བཤད་པ་ནི།
དེ་ལྟར་སྐྱོང་དུས་རེས་ཅི་ཡིན་མེད་པའི་མི་རྟོག་རྨུན་པོ། རེས་ལྷག་མཐོང་གི་དྭངས་ཆ་ཐོན་པའི་མི་རྟོག་ཟང་ཐལ། རེས་བདེ་ཉམས་ཞེན་པ་ཅན། རེས་བདེ་ཉམས་ཞེན་མེད། རེས་སྣ་ཚོགས་གསལ་ཉམས་འཛིན་པ་ཅན། རེས་དྭངས་གསལ་རྙོགས་མེད་འཛིན་བྲལ། རེས་རྩུབ་ཉམས་མི་སྡུག་པ། རེས་འཇམ་ཉམས་ཡིད་འོང༌། རེས་རྣམ་རྟོག་ཆེས་འཚུབ་ཆེ་བའི་ཕྱིར་འབྲངས་ནས་སྒོམ་སྟོར་བ། རེས་འཐིབ་དྭངས་མི་ཕྱེད་པས་རྙོགས་པ་ཅན་སོགས། ཐོག་མེད་ནས་གོམས་པའི་རྣམ་རྟོག་དང་ལས་རླུང་གི་རྦ་རླབས་སྣ་ཚོགས་ངེས་པ་དང་ཚད་བཟུང་མེད་པར་འབྱུང་བ་ནི། ལམ་རིང་པོར་ཞུགས་པས་བདེ་གཟར་སྣ་ཚོགས་ཀྱི་གནས་མཐོང་བ་དང་འདྲ་བས་
གཉིས་པ་གཟེར་བུ་གདབ་པའི་ཐབས་བཤད་ནི།
གསུམ་པ་གཟེར་བུ་ཐེབས་ཚད་བཤད་དེ་སྤྲོ་བ་བསྐྱེད་པ་ནི།
ལྷག་པར་མ་གོམས་པའི་དུས་ན་རྣམ་རྟོག་སྣ་ཚོགས་མེ་ལྟར་འབར་བ་གཡོ་བའི་ཉམས་ཀྱི་དུས་སུ་དེས་མ་སུན་པར་བྱས་ཏེ། སྒྲིམ་ལྷོད་རན་པོས་རྒྱུན་མ་བཏང་བར་བསྐྱང་བས་ཐོབ་པ་སོགས་ཉམས་ཕྱི་མ་དག་རིམ་བཞིན་འབྱུང་ངོ༌།
བཞི་པ་༼༥༽རིག་པ་ཆོས་མིན་གྱི་གཟེར་ཆོས་ཅན་ཆོས་ཉིད་ཀྱི་བར་དུ་གདབ་པ་ཉི་ཟེར་དང་བ་མོ་འཕྲད་པ་ལྟ་བུའི་མན་ངག་ལ། གཟེར་བུ་གང་ལས་བྱུང་བའི་ཁུངས་བཤད་པ། ཞི་ལྷག་དབྱེར་མེད་ཀྱི་གཟེར་བུ་ངོས་བཟུང༌། གདབ་པའི་ཡུལ་ངོས་བཟུང་ནས་དེ་ལ་མ་ཐེབས་པའི་སྐྱོན་བཤད་པ། ཐེབས་པའི་ཕན་ཡོན་བཤད་པ་དང་བཞི་ལས། དང་པོ་གཟེར་བུ་གང་ལས་བྱུང་བའི་ཁུངས་བཤད་པ་ནི།
འདི་དུས་སྤྱིར་རིག་པ་དང་མ་རིག་པ། ཀུན་གཞི་དང་ཆོས་སྐུ། རྣམ་ཤེས་དང༌། ཡེ་ཤེས་ཀྱི་ཁྱད་པར་བླ་མའི་མན་ངག་གིས་ཉམས་མྱོང་གི་སྟེང་ནས་ངོ་འཕྲོད་པ་གདེང་དུ་བྱས་ནས།
གཉིས་པ་ཞི་ལྷག་དབྱེར་མེད་ཀྱི་གཟེར་བུ་ངོས་བཟུང་ནི།
སྐྱོང་དུས་ཆུ་མ་བསྒུལ་ན་དྭངས་བ་ལྟར། རྣམ་ཤེས་རང་སར་བཞག་པས་དེའི་ཆོས་ཉིད་ཡེ་ཤེས་རང་བྱུང་དུ་གསལ་བའི་མན་ངག་གཙོ་བོར་བྱ་དགོས་ཀྱི།
གསུམ་པ་གདབ་པའི་ཡུལ་ངོས་བཟུང་ནས་དེ་ལ་མ་ཐེབས་པའི་སྐྱོན་བཤད་པ་ནི།
བདག་གི་བསྒོམ་རྒྱུ་འདི་རྣམ་ཤེས་སམ་ཡེ་ཤེས་གང་ཡིན་ཞེས་སྤང་བླང་གི་དཔྱད་ར་དང་དཔེ་ཆའི་གོ་རྟོག་གི་འདུ་འཕྲོ་སྤེལ་བར་མི་བྱ་སྟེ། དེས་ཞི་ལྷག་གཉིས་ཀ་ཅུང་ཟད་སྒྲིབ་པར་འགྱུར་རོ།
བཞི་པ་ཐེབས་པའི་ཕན་ཡོན་བཤད་པ་ནི།
རང་བབས་འཇོག་པའི་དྲན་པའི་རྒྱུན་བརྟན་པའི་ཞི་གནས་ཀྱི་གོམས་ཆ་དང༌། རང་ངོ་རང་གསལ་དུ་ཤེས་པའི་ལྷག་མཐོང་རང་ཤུགས་ཀྱིས་འབྲེལ་བའི་ཚུལ་དུ་གོམས་པ་བརྟན་པོར་སོང་བ་ན། རང་བབས་ཡེ་གནས་དང༌། རང་བཞིན་འོད་གསལ་གྱི་ཞི་ལྷག་ཡེ་ནས་དབྱེར་མེད་པ་རང་བྱུང་གི་ཡེ་ཤེས་རྫོགས་པ་ཆེན་པོའི་དགོངས་པ་འཆར་བར་འགྱུར་རོ། །འདི་ནི་མཁའ་ལྟར་མཉམ་པ་ཉིད་ལ་གནས་པའི་མན་ངག་གོ།
གསུམ་པ་ཡོངས་གྲོལ་མཉམ་པ་ཆེན་པོར་ཆིངས་སུ་བཅིང་བ་ལ། ཡོངས་གྲོལ་གྱི་རྒྱུ་ཚོགས་གཏན་ལ་དབབ་པ། དེ་ལས་བྱུང་བའི་གྲོལ་བའི་ཡེ་ཤེས་ངོས་བཟུང་བ་གཉིས་ལས། དང་པོ་ཡོངས་གྲོལ་གྱི་རྒྱུ་ཚོགས་གཏན་ལ་དབབ་པ་ནི།
དེ་ལྟར་ཡང་དཔལ་ས་ར་ཧས། བསམ་དང་བསམ་བྱ་རབ་ཏུ་སྤངས་ནས་སུ། །བསམ་མེད་བུ་ཆུང་ཚུལ་དུ་གནས་བྱ་ཞིང༌། །ཞེས་བཞག་ཐབས་དང༌། བླ་མའི་ལུང་ལ་བསྒྲིམ་སྟེ་རབ་འབད་ན། །ཞེས་རིག་པ་ངོ་སྤྲད་པའི་མན་ངག་དང་ལྡན་པར་བྱས་ན།
གཉིས་པ་དེ་ལས་བྱུང་བའི་གྲོལ་བའི་ཡེ་ཤེས་ངོས་བཟུང་བ་ལ། ༼༧༽ཆོས་སྐུ་ཡེ་རྫོགས་ཀྱི་གཟེར་སྣང་སྟོང་གཉིས་ཀྱི་བར་དུ་གདབ་པ་དབུལ་པོ་གཏེར་མཛོད་དང་འཕྲད་པ་ལྟ་བུའི་མན་ངག་གི་གཟེར་བུ་དངོས། ཇི་ལྟར་གདབ་པའི་ཚུལ་བཤད་པ། གང་ལ་གདབ་པའི་ཡུལ་ངོས་བཟུང་བ། ཐེབས་པའི་ཚད་བཤད་པ་དང་བཞི་ལས། དང་པོ་༼༧༽ཆོས་སྐུ་ཡེ་རྫོགས་ཀྱི་གཟེར་སྣང་སྟོང་གཉིས་ཀྱི་བར་དུ་གདབ་པ་དབུལ་པོ་གཏེར་མཛོད་དང་འཕྲད་པ་ལྟ་བུའི་མན་ངག་གི་གཟེར་བུ་དངོས་ནི།
ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། །ཅེས་གདོད་ནས་རང་གི་སེམས་དང་ལྷན་ཅིག་སྐྱེས་པ་སེམས་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་འབྱུང་སྟེ། དེ་ནི་ཆོས་ཀུན་གྱི་ཆོས་ཉིད་དང་ཐ་དད་མེད་པ་གཉུག་མ་དོན་གྱི་འོད་གསལ་ཀྱང་ཡིན་ནོ།
གཉིས་པ་ཇི་ལྟར་གདབ་པའི་ཚུལ་བཤད་པ་ནི།
དེས་ན་རང་བབས་བཞག་པ་དང༌། རང་ངོ་ཤེས་པའི་རིག་པའམ་
གསུམ་པ་གང་ལ་གདབ་པའི་ཡུལ་ངོས་བཟུང་བ་ནི།
སེམས་ཀྱི་ངོ་བོའམ་ཆོས་ཉིད་
བཞི་པ་ཐེབས་པའི་ཚད་བཤད་པ་ལ། ཡོན་ཏན་བརྗོད་དེ་མདོར་བསྟན། རྣམ་གྲངས་བརྗོད་དེ་རྒྱས་པར་བཤད་པ་གཉིས་ལས། དང་པོ་ཡོན་ཏན་བརྗོད་དེ་མདོར་བསྟན་ནི།
སྐྱོང་ཚུལ་འདི་གནད་བརྒྱ་གཅིག་འདུས་ཀྱི་མན་ངག་ཡིན། རྒྱུན་དུ་སྐྱོང་རྒྱུའང་དེ་ཡིན།
གཉིས་པ་རྣམ་གྲངས་བརྗོད་དེ་རྒྱས་པར་བཤད་པ་ལ། ཡེ་གྲོལ་ངོ་བོ་བརྗོད་པའི་སྒོ་ནས་བཤད་པ། རང་གྲོལ་འབྲས་བུ་མཚོན་ཏེ་བཤད་པ། ཤར་གྲོལ་ཡིད་ཆེས་ཀྱི་སྒོ་ནས་བཤད་པ། གཅིག་གྲོལ་ཆེ་བ་བརྗོད་པའི་སྒོ་ནས་བཤད་པ། མཐའ་གྲོལ་བྲི་གང་དང་བྲལ་བར་བསྟན་པའི་སྒོ་ནས་བཤད་པའོ། དང་པོ་ཡེ་གྲོལ་ངོ་བོ་བརྗོད་པའི་སྒོ་ནས་བཤད་པ་ནི།
གོམས་པའི་ཚད་ནི་མཚན་མོའི་འོད་གསལ་གྱིས་འཛིན།
གཉིས་པ་རང་གྲོལ་འབྲས་བུ་མཚོན་ཏེ་བཤད་པ་ནི།
ཡང་དག་པའི་ལམ་ཡིན་པའི་རྟགས་ནི་དད་པ་དང་སྙིང་རྗེ་ཤེས་རབ་སོགས་རང་ཤུགས་ཀྱིས་འཕེལ་བས་
གསུམ་པ་ཤར་གྲོལ་ཡིད་ཆེས་ཀྱི་སྒོ་ནས་བཤད་པ་ནི།
རྟོགས། བདེ་ཞིང་ཚེགས་ཆུང་བ་ནི་རང་གི་ཉམས་སུ་མྱོང་བས་ཤེས།
བཞི་པ་གཅིག་གྲོལ་ཆེ་བ་བརྗོད་པའི་སྒོ་ནས་བཤད་པ་ནི།
ཟབ་ཅིང་མྱུར་བ་ནི་ཤིན་ཏུ་འབད་རྩོལ་ཆེན་པོས་བསྒྲུབ་པའི་ལམ་གཞན་ལ་ཞུགས་པ་རྣམས་དང་རྟོགས་ཚད་བསྟུན་པས་ངེས་པ་ཡིན་ནོ།
ལྔ་པ་མཐའ་གྲོལ་བྲི་གང་དང་བྲལ་བར་བསྟན་པ་ནི།
༈ །ལྔ་པ་ཛྙཱ་ན་སུ་ཏྲའི་གཞབ་ཐབས་བཞིའི་དགོངས་པ་བཞིན་བཤད་ན། སྣང་བ་ཡུལ་གྱི་བློ་ཅན་ལ་རྒྱས་པར་དགྲོལ་བ་དང༌། རིག་པ་རང་སྣང་གི་བློ་ཅན་ལ་བསྡུས་ཏེ་བསྟན་པ་གཉིས་ལས། དང་པོ་སྣང་བ་ཡུལ་གྱི་བློ་ཅན་ལ་རྒྱས་པར་དགྲོལ་བ་ལ། ལྟ་བ་རང་གཞག་གཞི་རུ་བཤད་པ། སྒོམ་པ་རང་གཞག་ལམ་དུ་བཤད་པ། སྤྱོད་པ་རང་གཞག་གྲོགས་སུ་བཤད་པ། འབྲས་བུ་རང་གཞག་ཐོབ་བྱར་བསྟན་པ་དང་བཞི་ལས། དང་པོ་ལྟ་བ་རང་གཞག་གཞི་རུ་བཤད་པ་ལ། སྔོན་འགྲོའི་གནད་བཤད་པ། དངོས་གཞིའི་ལྟ་བ་ངོས་བཟུང་བ། འདྲ་ནོར་གྱི་འཕྲང་བསལ་བ་དང་གསུམ་ལས། དང་པོ་སྔོན་འགྲོའི་གནད་བཤད་པ་ནི།
དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ། ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན། བཞག་ཐབས་དེ་འདྲ་བ་ལ་བརྟེན་ནས་མི་རྟོག་ཡེ་ཤེས་བསྐྱེད་དགོས་ཀྱང༌། རང་ངོ་རིག་པའི་ཡེ་ཤེས་མ་ཤར་བ་དེ་འདྲ་སྒོམ་གྱི་དངོས་གཞི་མ་ཡིན་ཏེ། ཀུན་སྨོན་ལས། ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་བའི་རྒྱུ༔ ཞེས་གསུངས་པ་བཞིན་ནོ།
གཉིས་པ་དངོས་གཞིའི་ལྟ་བ་ངོས་བཟུང་བ་ལ། ༼༣༽མན་ངག་རི་བོ་ཅོག་གཞག་གི་ཐབས་བཤད་པ། གྲོང་ཁྱེར་རྒྱུན་གཅོད་ཀྱི་ལྟ་བ་ངོས་བཟུང་བ། ཁམས་གསུམ་ཡོངས་གྲོལ་གྱི་དགོངས་པ་གཏན་ལ་དབབ་པ། ཉོན་མོངས་རང་དག་གི་འབྲས་བུའི་དུས་སྐབས་བཤད་པ་དང་བཞི་ལས། དང་པོ་༼༣༽མན་ངག་རི་བོ་ཅོག་གཞག་གི་ཐབས་བཤད་པ་ནི།
དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་བབས་ཀྱིས་བལྟས་པས།
གཉིས་པ་གྲོང་ཁྱེར་རྒྱུན་གཅོད་ཀྱི་ལྟ་བ་ངོས་བཟུང་བ་ལ། ངོ་བོ་རང་བཞིན་ཐུགས་རྗེ་གསུམ་སོ་སོར་བཤད་པ་དང༌། ཐུན་མོང་དུ་མཇུག་བསྡུ་བ་གཉིས་ལས། དང་པོ་ངོ་བོ་རང་བཞིན་ཐུགས་རྗེ་གསུམ་སོ་སོར་བཤད་པ་ནི།
འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན།
གཉིས་པ་ཐུན་མོང་དུ་མཇུག་བསྡུ་བ་ནི།
གསུམ་པ་ཁམས་གསུམ་ཡོངས་གྲོལ་གྱི་དགོངས་པ་གཏན་ལ་དབབ་པ་ནི།
དེ་ལྟར་རྟོགས་ཚེ་ཆོས་ཉིད་དེ་ལྟ་བུ་ནི་རང་བཞིན་བབས་ཀྱིས་ཡེ་ནས་གནས་པས་རྒྱུ་རྐྱེན་གྱིས་འདུས་མ་བྱས་པ་དང༌། དུས་གསུམ་འཕོ་འགྱུར་མེད་པ་ཡིན་པར་ཤེས་ཤིང༌།
བཞི་པ་ཉོན་མོངས་རང་དག་གི་འབྲས་བུའི་དུས་སྐབས་བཤད་པ་ནི།
དེ་ལས་གཞན་དུ་གྱུར་བའི་སེམས་ཞེས་བྱ་བ་རྡུལ་ཙམ་ཡང་ཡོད་པར་མི་དམིགས་སོ།
གསུམ་པ་འདྲ་ནོར་གྱི་འཕྲང་བསལ་བ་ནི།
སྔ་མ་མུན་ཐོམ་མེ་བ་དེ་ལ་བརྗོད་དུ་མེད་ཀྱང༌། ཅི་ཡང་བརྗོད་མ་ཤེས་པས་ཁོ་ཐག་མ་ཆོད་པ་ཡིན་ལ། རིག་ངོ་ལ་བརྗོད་དུ་མེད་ཀྱང་བརྗོད་མེད་ཀྱི་དོན་ལ་ཐེ་ཚོམ་མེད་པའི་ཁོ་ཐག་ཆོད་པས། མིག་མེད་དང་མིག་ལྡན་ལྟར་འདི་གཉིས་ཀྱི་བརྗོད་དུ་མེད་ཚུལ་ཁྱད་ཆེ་བས། ཀུན་གཞི་དང་ཆོས་སྐུའི་དབྱེ་བ་ཡང་འདིར་གནད་འདུས་སོ། །དེས་ན་ཐ་མལ་གྱི་ཤེས་པ་ཞེས་པ་དང༌། ཡིད་ལ་མི་བྱེད་པ་དང༌། བརྗོད་བྲལ་སོགས་ལ་ཡང་དག་ཡིན་མིན་གཉིས་ཡོད་པས་སྒྲ་མཐུན་དོན་འཕགས་ཀྱི་གནད་ངེས་པར་བྱས་ན་ཟབ་མོའི་ཆོས་ཀྱི་དགོངས་ཉམས་རྙེད་པར་འགྱུར་རོ།
གཉིས་པ་བསྒོམ་པ་རང་གཞག་ལམ་དུ་བཤད་པ་ལ། ༼༢༽མན་ངག་རྒྱ་མཚོ་ཅོག་གཞག་གི་ཐབས་བཤད་པ། ཉིན་མཚན་ཁ་སྦྱོར་གྱི་སྒོམ་པ་ངོས་བཟུང་བ། སྣང་སྲིད་གཞིར་བཞག་གི་དགོངས་པ་གཏན་ལ་དབབ་པ། ཉོན་མོངས་རྒྱས་ཐེབས་ཀྱི་འབྲས་བུའི་དུས་སྐབས་བཤད་པ་དང་བཞི་ལས། དང་པོ་༼༢༽མན་ངག་རྒྱ་མཚོ་ཅོག་གཞག་གི་ཐབས་བཤད་པ་ནི།
གཉིས་པ་ཉིན་མཚན་ཁ་སྦྱོར་གྱི་སྒོམ་པ་ངོས་བཟུང་བ་ནི།
གཟུང་འཛིན་དུ་ཞེན་པའི་རྣམ་ཤེས་ཀྱི་རྟེན་ཕུར་ཕྱུངས་ཏེ་རྗེན་ནེ་ཡེ་རེ་བ་གསལ་སྟོང་མཐའ་དབུས་དང་བྲལ་བའི་རང་བབས་ཁོ་ཐག་ཆོད་དེ་དྭངས་སེང་ངེ་བ་བྱུང་ན་དེ་ལ་རིག་ངོ་ཞེས་མིང་འདོགས་ཏེ།
གསུམ་པ་སྣང་སྲིད་གཞིར་བཞག་གི་དགོངས་པ་གཏན་ལ་དབབ་པ་ནི།
འཛིན་པ་ཅན་གྱི་ཉམས་ཀྱི་ཤུན་པ་དང་བྲལ་བའི་རིག་པ་ཡེ་ཤེས་རྗེན་པར་ཤར་བ་ཡིན་ནོ། །འདི་ལ་སྲིད་པའི་དྲྭ་བ་གཅོད་པའི་མན་ངག་ཅེས་བྱའོ།
བཞི་པ་ཉོན་མོངས་རྒྱས་ཐེབས་ཀྱི་འབྲས་བུའི་དུས་སྐབས་བཤད་པ་ནི།
དེ་བཞིན་དུ་ཡིད་དཔྱོད་ཉམས་ཀྱི་སྦུན་པ་སྣ་ཚོགས་དང་བྲལ་བའི་རིག་པ་འབྲས་སྣེའུ་ལྟ་བུ་ཆོས་ཉིད་ཀྱི་རང་བབས་རང་གསལ་གྱི་སྒོ་ནས་ངོས་ཟིན་པར་བྱའོ།
གསུམ་པ་སྤྱོད་པ་རང་གཞག་གྲོགས་སུ་བཤད་པ་ལ། ༼༡༽མན་ངག་སྣང་བ་ཅོག་གཞག་གི་ཐབས་བཤད་པ། སྣང་བ་དབང་བསྒྱུར་གྱི་སྤྱོད་པ་ངོས་བཟུང་བ། སྣང་སྲིད་གཞིར་བཞེངས་ཀྱི་དགོངས་པ་གཏན་ལ་དབབ་པ། ཉོན་མོངས་ཡེ་ཤེས་སུ་གྲོལ་བའི་འབྲས་བུའི་དུས་སྐབས་བཤད་པ་དང་བཞི་ལས། དང་པོ་༼༡༽མན་ངག་སྣང་བ་ཅོག་གཞག་གི་ཐབས་བཤད་པ་ནི།
།རིག་པའི་བབས་ངོ་ཤེས་པ་ཙམ་གྱིས་མི་ཆོག་པར་དེ་གའི་ངང་དུ་གོམས་པའི་གནས་ཆ་བརྟན་དགོས་པས། ཤེས་པ་རང་བབས་བཞག་པའི་དྲན་རྒྱུན་མ་ཡེངས་པར་སྐྱོང་བ་གལ་ཆེ།
གཉིས་པ་སྣང་བ་དབང་བསྒྱུར་གྱི་སྤྱོད་པ་ངོས་བཟུང་བ་ནི།
དེ་ལྟར་སྐྱོང་དུས་རེས་ཅི་ཡིན་མེད་པའི་མི་རྟོག་རྨུན་པོ། རེས་ལྷག་མཐོང་གི་དྭངས་ཆ་ཐོན་པའི་མི་རྟོག་ཟང་ཐལ། རེས་བདེ་ཉམས་ཞེན་པ་ཅན། རེས་བདེ་ཉམས་ཞེན་མེད། རེས་སྣ་ཚོགས་གསལ་ཉམས་འཛིན་པ་ཅན། རེས་དྭངས་གསལ་རྙོགས་མེད་འཛིན་བྲལ། རེས་རྩུབ་ཉམས་མི་སྡུག་པ། རེས་འཇམ་ཉམས་ཡིད་འོང༌། རེས་རྣམ་རྟོག་ཆེས་འཚུབ་ཆེ་བའི་ཕྱིར་འབྲངས་ནས་སྒོམ་སྟོར་བ། རེས་འཐིབ་དྭངས་མི་ཕྱེད་པས་རྙོགས་པ་ཅན་སོགས། ཐོག་མེད་ནས་གོམས་པའི་རྣམ་རྟོག་དང་ལས་རླུང་གི་རྦ་རླབས་སྣ་ཚོགས་ངེས་པ་དང་ཚད་བཟུང་མེད་པར་འབྱུང་བ་ནི། ལམ་རིང་པོར་ཞུགས་པས་བདེ་གཟར་སྣ་ཚོགས་ཀྱི་གནས་མཐོང་བ་དང་འདྲ་བས་གང་ཤར་ཆེད་འཛིན་མེད་པར་རང་ལམ་བསྐྱང༌།
གསུམ་པ་སྣང་སྲིད་གཞིར་བཞེངས་ཀྱི་དགོངས་པ་གཏན་ལ་དབབ་པ་ནི།
ལྷག་པར་མ་གོམས་པའི་དུས་ན་རྣམ་རྟོག་སྣ་ཚོགས་མེ་ལྟར་འབར་བ་གཡོ་བའི་ཉམས་ཀྱི་དུས་སུ་དེས་མ་སུན་པར་བྱས་ཏེ། སྒྲིམ་ལྷོད་རན་པོས་རྒྱུན་མ་བཏང་བར་བསྐྱང་བས་
བཞི་པ་ཉོན་མོངས་ཡེ་ཤེས་སུ་གྲོལ་བའི་འབྲས་བུའི་དུས་སྐབས་བཤད་པ་ནི།
ཐོབ་པ་སོགས་ཉམས་ཕྱི་མ་དག་རིམ་བཞིན་འབྱུང་ངོ༌།
བཞི་པ་འབྲས་བུའི་རང་བཞིན་ཐོབ་བྱར་བསྟན་པ་ལ། ༼༤༽མན་ངག་རིག་པ་ཅོག་གཞག་གི་ཐབས་བཤད་པ། རང་བཞིན་རྣམ་པར་དག་པའི་འབྲས་བུ་ངོས་བཟུང་བ། སྲིད་གསུམ་ཀ་དག་གི་དགོངས་པ་གཏན་ལ་དབབ་པ། ཉོན་མོངས་རང་གྲོལ་གྱི་འབྲས་བུའི་དུས་སྐབས་བཤད་པ་དང་བཞི་ལས། དང་པོ་༼༤༽མན་ངག་རིག་པ་ཅོག་གཞག་གི་ཐབས་བཤད་པ་ནི།
།འདི་དུས་སྤྱིར་རིག་པ་དང་མ་རིག་པ། ཀུན་གཞི་དང་ཆོས་སྐུ། རྣམ་ཤེས་དང༌། ཡེ་ཤེས་ཀྱི་ཁྱད་པར་བླ་མའི་མན་ངག་གིས་ཉམས་མྱོང་གི་སྟེང་ནས་ངོ་འཕྲོད་པ་གདེང་དུ་བྱས་ནས།
གཉིས་པ་རང་བཞིན་རྣམ་པར་དག་པའི་འབྲས་བུ་ངོས་བཟུང་བ་ནི།
སྐྱོང་དུས་ཆུ་མ་བསྒུལ་ན་དྭངས་བ་ལྟར། རྣམ་ཤེས་རང་སར་བཞག་པས་དེའི་ཆོས་ཉིད་ཡེ་ཤེས་རང་བྱུང་དུ་གསལ་བའི་མན་ངག་གཙོ་བོར་བྱ་དགོས་ཀྱི།
གསུམ་པ་སྲིད་གསུམ་ཀ་དག་གི་དགོངས་པ་གཏན་ལ་དབབ་པ་ནི།
བདག་གི་བསྒོམ་རྒྱུ་འདི་རྣམ་ཤེས་སམ་ཡེ་ཤེས་གང་ཡིན་ཞེས་སྤང་བླང་གི་དཔྱད་ར་དང་དཔེ་ཆའི་གོ་རྟོག་གི་འདུ་འཕྲོ་སྤེལ་བར་མི་བྱ་སྟེ། དེས་ཞི་ལྷག་གཉིས་ཀ་ཅུང་ཟད་སྒྲིབ་པར་འགྱུར་རོ། །རང་བབས་འཇོག་པའི་དྲན་པའི་རྒྱུན་བརྟན་པའི་ཞི་གནས་ཀྱི་གོམས་ཆ་དང༌། རང་ངོ་རང་གསལ་དུ་ཤེས་པའི་ལྷག་མཐོང་རང་ཤུགས་ཀྱིས་འབྲེལ་བའི་ཚུལ་དུ་གོམས་པ་བརྟན་པོར་སོང་བ་ན།
བཞི་པ་ཉོན་མོངས་རང་གྲོལ་གྱི་འབྲས་བུའི་དུས་སྐབས་བཤད་པ་ནི།
རང་བབས་ཡེ་གནས་དང༌། རང་བཞིན་འོད་གསལ་གྱི་ཞི་ལྷག་ཡེ་ནས་དབྱེར་མེད་པ་རང་བྱུང་གི་ཡེ་ཤེས་རྫོགས་པ་ཆེན་པོའི་དགོངས་པ་འཆར་བར་འགྱུར་རོ། །འདི་ནི་མཁའ་ལྟར་མཉམ་པ་ཉིད་ལ་གནས་པའི་མན་ངག་གོ།
གཉིས་པ་རིག་པ་རང་སྣང་གི་བློ་ཅན་ལ་བསྡུས་ཏེ་བསྟན་པ་ལ། ལྟ་བ་ངོ་སྤྲད་པ་དང༌། སྒོམ་སྤྱོད་གཉིས་མེད་ཀྱིས་ཉམས་སུ་བླང་བ། འབྲས་བུ་རང་ཆས་སུ་སྨིན་ཚུལ་ཀྱིས་སྤྲོ་བ་བསྐྱེད་པ་དང་གསུམ་ལས། དང་པོ་ལྟ་བ་ངོ་སྤྲད་པ་ནི།
།དེ་ལྟར་ཡང་དཔལ་ས་ར་ཧས། བསམ་དང་བསམ་བྱ་རབ་ཏུ་སྤངས་ནས་སུ། །བསམ་མེད་བུ་ཆུང་ཚུལ་དུ་གནས་བྱ་ཞིང༌། །ཞེས་བཞག་ཐབས་དང༌། བླ་མའི་ལུང་ལ་བསྒྲིམ་སྟེ་རབ་འབད་ན། །ཞེས་རིག་པ་ངོ་སྤྲད་པའི་མན་ངག་དང་ལྡན་པར་བྱས་ན། ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། །ཅེས་གདོད་ནས་རང་གི་སེམས་དང་ལྷན་ཅིག་སྐྱེས་པ་སེམས་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་འབྱུང་སྟེ། དེ་ནི་ཆོས་ཀུན་གྱི་ཆོས་ཉིད་དང་ཐ་དད་མེད་པ་གཉུག་མ་དོན་གྱི་འོད་གསལ་ཀྱང་ཡིན་ནོ།
གཉིས་པ་སྒོམ་སྤྱོད་གཉིས་མེད་ཀྱིས་ཉམས་སུ་བླང་བ་ནི།
།དེས་ན་རང་བབས་བཞག་པ་དང༌། རང་ངོ་ཤེས་པའི་རིག་པའམ་སེམས་ཀྱི་ངོ་བོའམ་ཆོས་ཉིད་སྐྱོང་ཚུལ་འདི་གནད་བརྒྱ་གཅིག་འདུས་ཀྱི་མན་ངག་ཡིན། རྒྱུན་དུ་སྐྱོང་རྒྱུའང་དེ་ཡིན།
གསུམ་པ་འབྲས་བུ་རང་ཆས་སུ་སྨིན་ཚུལ་ཀྱིས་སྤྲོ་བ་བསྐྱེད་པ་ནི།
གོམས་པའི་ཚད་ནི་མཚན་མོའི་འོད་གསལ་གྱིས་འཛིན། ཡང་དག་པའི་ལམ་ཡིན་པའི་རྟགས་ནི་དད་པ་དང་སྙིང་རྗེ་ཤེས་རབ་སོགས་རང་ཤུགས་ཀྱིས་འཕེལ་བས་རྟོགས། བདེ་ཞིང་ཚེགས་ཆུང་བ་ནི་རང་གི་ཉམས་སུ་མྱོང་བས་ཤེས། ཟབ་ཅིང་མྱུར་བ་ནི་ཤིན་ཏུ་འབད་རྩོལ་ཆེན་པོས་བསྒྲུབ་པའི་ལམ་གཞན་ལ་ཞུགས་པ་རྣམས་དང་རྟོགས་ཚད་བསྟུན་པས་ངེས་པ་ཡིན་ནོ། །རང་སེམས་འོད་གསལ་བསྒོམ་པས་འབྲས་བུ་ཐོབ་རྒྱུའང་དེའི་སྟེང་གི་རྣམ་རྟོག་དང་དེའི་བག་ཆགས་ཀྱི་སྒྲིབ་པ་རང་སང༵ས་ཚེ། མཁྱེན་གཉིས་རྩོལ་མེད་དུ་རྒྱས༵་ནས་གདོད་མའི་གཏན་སྲིད་ཟིན་ཏེ་སྐུ་གསུམ་ལྷུན་གྱིས་གྲུབ་པ་ཡིན་ནོ།
༈ །དྲུག་པ་པདྨ་ཀ་རའི་ངོ་བོ་རང་བཞིན་ཐུགས་རྗེ་གསུམ་གྱི་ངོ་སྤྲོད་ལྟར་བཤད་ན། མན་ངག་གི་རང་བཞིན་གསལ་བར་བཤད་པ་དང༌། མན་ངག་རྒྱུད་ལྡན་གྱི་གང་ཟག་ལ་སྤྲོ་བ་བསྐྱེད་པ་དང་གཉིས་ལས། དང་པོ་མན་ངག་གི་རང་བཞིན་གསལ་བར་བཤད་པ་ལ། ངོ་བོ་རང་བཞིན་ཐུགས་རྗེ་གསུམ་གྱི་ཉམས་ལེན་སོ་སོར་བཤད་པ་དང༌། ཐུན་མོང་དུ་ས་ལམ་བགྲོད་ཚུལ་བཤད་པས་མཇུག་བསྡུ་བ་དང་གཉིས་ལས། དང་པོ་ངོ་བོ་རང་བཞིན་ཐུགས་རྗེ་གསུམ་གྱི་ཉམས་ལེན་སོ་སོར་བཤད་པ་ལ། ངོ་བོ་སྟོང་པའི་ཉམས་ལེན་བཤད་པ། རང་བཞིན་གསལ་བའི་ཉམས་ལེན་བཤད་པ། ཐུགས་རྗེ་ཀུན་ཁྱབ་ཀྱི་ཉམས་ལེན་བཤད་པ་དང་གསུམ་ལས། དང་པོ་ངོ་བོ་སྟོང་པའི་ཉམས་ལེན་བཤད་པ་ལ། སྤང་བྱ་ཀུན་གཞི་ངོས་བཟུང༌། བླང་བྱ་ཆོས་སྐུ་ངོས་བཟུང༌། དེ་གཉིས་ཤན་འབྱེད་པའི་མན་ངག་དང་གསུམ་ལས། དང་པོ་སྤང་བྱ་ཀུན་གཞི་ངོས་བཟུང་ལ། ཕྱག་རྫོགས་དབུ་མ་སྨྲ་བའི་མཁས་པ་གཞན་གྱི་བཞེད་པ་བཀོད་པ་དང༌། རྣལ་མའི་ཡིན་ལུགས་གསལ་བར་བཤད་པ་གཉིས་ལས། དང་པོ་ཕྱག་རྫོགས་དབུ་མ་སྨྲ་བའི་མཁས་པ་གཞན་གྱི་བཞེད་པ་བཀོད་པ་ནི།
དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ།
གཉིས་པ་རྣལ་མའི་ཡིན་ལུགས་གསལ་བར་བཤད་པ་ལ། ཀུན་གཞི་ངོས་བཟུང་བ་དང༌། དེ་ཉིད་བརྩོན་འགྲུས་ཅན་སྒོམ་ཐོག་ནས་ལྟ་བ་འཚོལ་བ་རྣམས་ཀྱི་ལམ་སྟེགས་སུ་བསྟན་པ། ཤེས་རབ་ཅན་ལྟ་ཐོག་ནས་སྒོམ་པ་འཚོལ་བ་རྣམས་ཀྱི་གོལ་ས་བཤད་པ་དང་གསུམ་ལས། དང་པོ་ཀུན་གཞི་ངོས་ངོས་བཟུང་བ་ནི།
ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན།
གཉིས་པ་དེ་ཉིད་བརྩོན་འགྲུས་ཅན་སྒོམ་ཐོག་ནས་ལྟ་བ་འཚོལ་བ་རྣམས་ཀྱི་ལམ་སྟེགས་སུ་བསྟན་པ་ནི།
གསུམ་པ་ཤེས་རབ་ཅན་ལྟ་ཐོག་ནས་སྒོམ་པ་འཚོལ་བ་རྣམས་ཀྱི་གོལ་ས་བཤད་པ་ནི།
གཉིས་པ་བླང་བྱ་ཆོས་སྐུ་ངོས་བཟུང་ལ། ཆོས་སྐུའི་ཡེ་ཤེས་ངོ་སྤྲད་པ། དེ་ཉིད་དབུ་མ་ཕྱག་ཆེན་སྔགས་སྤྱི་དང་རྫོགས་ཆེན་ལམ་གྱི་ཟབ་གནད་ཡིན་ཚུལ། དེ་ལྟ་བུའི་ཡེ་ཤེས་ལ་རང་བྱུང་གི་ཆོས་གསུམ་རྫོགས་ཚུལ་དང་གསུམ་ལས། དང་པོ་ཆོས་སྐུའི་ཡེ་ཤེས་ངོ་སྤྲད་པ་ནི།
དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་བབས་ཀྱིས་བལྟས་པས། འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན།
གཉིས་པ་དེ་ཉིད་དབུ་མ་ཕྱག་ཆེན་སྔགས་སྤྱི་དང་རྫོགས་ཆེན་ལམ་གྱི་ཟབ་གནད་ཡིན་ཚུལ་ནི།
དེ་ལ་བསམ་བརྗོད་ཀྱིས་འདི་འདྲ་ཞེས་སྨྲར་མེད་པས་མཐའ་བྲལ་དང་བརྗོད་བྲལ་དང་གཉུག་མའི་འོད་གསལ་དང༌། རིག་པ་ཞེས་བཏགས་ཆོག་སྟེ། རང་ངོ་འཕྲོད་པའི་ཡེ་ཤེས་ཤར་བས་དམུ་ཐོམ་མེ་བའི་མུན་པ་དེངས་ཏེ་ནམ་ལངས་བས་ཁྱིམ་ནང་མཐོང་བ་ལྟར་རང་གི་སེམས་ཀྱི་ཆོས་ཉིད་ལ་ངེས་ཤེས་སྐྱེས་པས་སོ། །འདི་ལ་མ་རིག་སྒོ་ངའི་སྦུབས་འབྱེད་པའི་མན་ངག་ཅེས་བྱའོ།
གསུམ་པ་དེ་ལྟ་བུའི་ཡེ་ཤེས་ལ་རང་བྱུང་གི་ཆོས་གསུམ་རྫོགས་ཚུལ་ལ། ལུང་ལས་མ་བྱུང་བའི་རིག་པ་ཡིན་ཚུལ། རྒྱུ་ལས་མ་བྱུང་བའི་འབྲས་བུ་ཡིན་ཚུལ། སེམས་ལས་མ་བྱུང་བའི་སངས་རྒྱས་ཡིན་ཚུལ་དང་གསུམ་ལས། དང་པོ་ལུང་ལས་མ་བྱུང་བའི་རིག་པ་ཡིན་ཚུལ་ནི།
དེ་ལྟར་རྟོགས་ཚེ་ཆོས་ཉིད་དེ་ལྟ་བུ་ནི་རང་བཞིན་བབས་ཀྱིས་ཡེ་ནས་གནས་པས་
གཉིས་པ་རྒྱུ་ལས་མ་བྱུང་བའི་འབྲས་བུ་ཡིན་ཚུལ་ནི།
རྒྱུ་རྐྱེན་གྱིས་འདུས་མ་བྱས་པ་དང༌། དུས་གསུམ་འཕོ་འགྱུར་མེད་པ་ཡིན་པར་ཤེས་ཤིང༌།
གསུམ་པ་སེམས་ལས་མ་བྱུང་བའི་སངས་རྒྱས་ཡིན་ཚུལ་ནི།
གསུམ་པ་དེ་གཉིས་ཤན་འབྱེད་པའི་མན་ངག་ནི།
སྔ་མ་མུན་ཐོམ་མེ་བ་དེ་ལ་བརྗོད་དུ་མེད་ཀྱང༌། ཅི་ཡང་བརྗོད་མ་ཤེས་པས་ཁོ་ཐག་མ་ཆོད་པ་ཡིན་ལ། རིག་ངོ་ལ་བརྗོད་དུ་མེད་ཀྱང་བརྗོད་མེད་ཀྱི་དོན་ལ་ཐེ་ཚོམ་མེད་པའི་ཁོ་ཐག་ཆོད་པས། མིག་མེད་དང་མིག་ལྡན་ལྟར་འདི་གཉིས་ཀྱི་བརྗོད་དུ་མེད་ཚུལ་ཁྱད་ཆེ་བས། ཀུན་གཞི་དང་ཆོས་སྐུའི་དབྱེ་བ་ཡང་འདིར་གནད་འདུས་སོ། །དེས་ན་ཐ་མལ་གྱི་ཤེས་པ་ཞེས་པ་དང༌། ཡིད་ལ་མི་བྱེད་པ་དང༌། བརྗོད་བྲལ་སོགས་ལ་ཡང་དག་ཡིན་མིན་གཉིས་ཡོད་པས་སྒྲ་མཐུན་དོན་འཕགས་ཀྱི་གནད་ངེས་པར་བྱས་ན་ཟབ་མོའི་ཆོས་ཀྱི་དགོངས་ཉམས་རྙེད་པར་འགྱུར་རོ།
གཉིས་པ་རང་བཞིན་གསལ་བའི་ཉམས་ལེན་བཤད་པ་ལ། སྤང་བྱ་སེམས་ངོས་བཟུང་བ། བླང་བྱ་རིག་པ་ངོས་བཟུང་བ། དེ་གཉིས་ཤན་འབྱེད་ཀྱི་མན་ངག་བཤད་པ་དང་གསུམ་ལས། དང་པོ་སྤང་བྱ་སེམས་ངོས་བཟུང་བ་ནི།
སེམས་ངོའི་ངང་དུ་རང་བབས་བཞག་ཚེ་ཁ་ཅིག་གིས་གསལ་ཙམ་རིག་ཙམ་སྐྱོང་རྒྱུར་བྱས་ཏེ་ཡིད་ཤེས་ཀྱིས་གསལ་ལོ་སྙམ་པའི་ངང་དུ་འཇོག །ཁ་ཅིག་གིས་སྟོང་ཆམ་མེ་བ་ཤེས་པ་སྟོང་སོང་བ་ལྟ་བུ་ལ་སེམས་འཛིན་ཀྱང༌། འདི་གཉིས་ཀ་ཡིད་ཤེས་ཀྱི་ཆ་གཟུང་འཛིན་གྱི་ཉམས་ལ་ཞེན་པ་ཙམ་ཡིན་པས།
གཉིས་པ་བླང་བྱ་རིག་པ་ངོས་བཟུང་བ་ནི།
དེའི་ཚེ་གསལ་བ་དང་གསལ་བར་འཛིན་མཁན། སྟོང་པ་དང་སྟོང་པར་འཛིན་མཁན་གྱི་ཤེས་པ་དྲན་འཛིན་གྱི་རྒྱུད་བྲེང་ངེ་བ་དེའི་བབས་ལ་བལྟས་པས། གཟུང་འཛིན་དུ་ཞེན་པའི་རྣམ་ཤེས་ཀྱི་རྟེན་ཕུར་ཕྱུངས་ཏེ་རྗེན་ནེ་ཡེ་རེ་བ་གསལ་སྟོང་མཐའ་དབུས་དང་བྲལ་བའི་རང་བབས་ཁོ་ཐག་ཆོད་དེ་དྭངས་སེང་ངེ་བ་བྱུང་ན་དེ་ལ་རིག་ངོ་ཞེས་མིང་འདོགས་ཏེ། འཛིན་པ་ཅན་གྱི་ཉམས་ཀྱི་ཤུན་པ་དང་བྲལ་བའི་རིག་པ་ཡེ་ཤེས་རྗེན་པར་ཤར་བ་ཡིན་ནོ། །འདི་ལ་སྲིད་པའི་དྲྭ་བ་གཅོད་པའི་མན་ངག་ཅེས་བྱའོ།
གསུམ་པ་དེ་གཉིས་ཤན་འབྱེད་ཀྱི་མན་ངག་བཤད་པ་ནི།
དེ་བཞིན་དུ་ཡིད་དཔྱོད་ཉམས་ཀྱི་སྦུན་པ་སྣ་ཚོགས་དང་བྲལ་བའི་རིག་པ་འབྲས་སྣེའུ་ལྟ་བུ་ཆོས་ཉིད་ཀྱི་རང་བབས་རང་གསལ་གྱི་སྒོ་ནས་ངོས་ཟིན་པར་བྱའོ། །རིག་པའི་བབས་ངོ་ཤེས་པ་ཙམ་གྱིས་མི་ཆོག་པར་དེ་གའི་ངང་དུ་གོམས་པའི་གནས་ཆ་བརྟན་དགོས་པས། ཤེས་པ་རང་བབས་བཞག་པའི་དྲན་རྒྱུན་མ་ཡེངས་པར་སྐྱོང་བ་གལ་ཆེ། དེ་ལྟར་སྐྱོང་དུས་
གསུམ་པ་ཐུགས་རྗེ་ཀུན་ཁྱབ་ཀྱི་ཉམས་ལེན་བཤད་པ་ལ། སྤང་བྱ་ཡིད་ཀྱི་ངོས་འཛིན། བླང་བྱ་ཤེས་རབ་ཀྱི་ངོས་འཛིན། དེ་གཉིས་ཤན་འབྱེད་པའི་མན་ངག་བཤད་པ་དང་གསུམ་ལས། དང་པོ་སྤང་བྱ་ཡིད་ཀྱི་ངོས་འཛིན་ལ། ངོ་བོ་གོམས་པའི་ཉམས་བཤད་པ། རང་བཞིན་གོམས་པའི་ཉམས་བཤད་པ། ཐུགས་རྗེ་གོམས་པའི་ཉམས་བཤད་པ་དང་གསུམ་ལས། དང་པོ་ངོ་བོ་གོམས་པའི་ཉམས་བཤད་པལ། མི་རྟོག་བདེ་བ་གསལ་བའི་ཉམས་གསུམ་ལས། དང་པོ་མི་རྟོག་པའི་ཉམས་ལ། འཁོར་བ་དང་ཕྱོགས་མཐུན་གྱི་ཉམས། མྱང་འདས་དང་ཕྱོགས་མཐུན་གྱི་ཉམས་གཉིས་ལས། དང་པོ་འཁོར་བ་དང་ཕྱོགས་མཐུན་གྱི་ཉམས་ནི།
རེས་ཅི་ཡིན་མེད་པའི་མི་རྟོག་རྨུན་པོ།
གཉིས་པ་མྱང་འདས་དང་ཕྱོགས་མཐུན་གྱི་ཉམས་ནི།
རེས་ལྷག་མཐོང་གི་དྭངས་ཆ་ཐོན་པའི་མི་རྟོག་ཟང་ཐལ།
གཉིས་པ་བདེ་བའི་ཉམས་ལ། འཁོར་བ་དང་ཕྱོགས་མཐུན་གྱི་ཉམས་དང༌། མྱང་འདས་དང་ཕྱོགས་མཐུན་གྱི་ཉམས་གཉིས་ལས། དང་པོ་འཁོར་བ་དང་ཕྱོགས་མཐུན་གྱི་ཉམས་ནི།
རེས་བདེ་ཉམས་ཞེན་པ་ཅན།
གཉིས་པ་མྱང་འདས་དང་ཕྱོགས་མཐུན་གྱི་ཉམས་ནི།
རེས་བདེ་ཉམས་ཞེན་མེད།
གསུམ་པ་གསལ་བའི་ཉམས་ལ། འཁོར་བ་དང་ཕྱོགས་མཐུན་གྱི་ཉམས། མྱང་འདས་དང་ཕྱོགས་མཐུན་གྱི་ཉམས་གཉིས་ལས། དང་པོ་འཁོར་བ་དང་ཕྱོགས་མཐུན་གྱི་ཉམས་ནི།
རེས་སྣ་ཚོགས་གསལ་ཉམས་འཛིན་པ་ཅན།
གཉིས་པ་མྱང་འདས་དང་ཕྱོགས་མཐུན་གྱི་ཉམས་ནི།
རེས་དྭངས་གསལ་རྙོགས་མེད་འཛིན་བྲལ།
གཉིས་པ་རང་བཞིན་ཁོམས་པའི་ཉམས་བཤད་པ་ལ། རྩུབ་ཉམས་དང༌། འཇམ་ཉམས་གཉིས་ལས། དང་པོ་རྩུབ་ཉམས་ནི།
རེས་རྩུབ་ཉམས་མི་སྡུག་པ།
གཉིས་པ་འཇམ་ཉམས་ནི།
རེས་འཇམ་ཉམས་ཡིད་འོང༌།
གསུམ་པ་ཐུགས་རྗེ་ཁོམས་པའི་ཉམས་བཤད་པ་ལ། རྒོད་པའི་ཉམས་དང༌། བྱིང་བའི་ཉམས་གཉིས་ལས། དང་པོ་རྒོད་པའི་ཉམས་ནི།
རེས་རྣམ་རྟོག་ཆེས་འཚུབ་ཆེ་བའི་ཕྱིར་འབྲངས་ནས་སྒོམ་སྟོར་བ།
གཉིས་པ་བྱིང་བའི་ཉམས་ནི།
རེས་འཐིབ་དྭངས་མི་ཕྱེད་པས་རྙོགས་པ་ཅན་སོགས། ཐོག་མེད་ནས་གོམས་པའི་རྣམ་རྟོག་དང་ལས་རླུང་གི་རྦ་རླབས་སྣ་ཚོགས་ངེས་པ་དང་ཚད་བཟུང་མེད་པར་འབྱུང་བ་ནི། ལམ་རིང་པོར་ཞུགས་པས་བདེ་གཟར་སྣ་ཚོགས་ཀྱི་གནས་མཐོང་བ་དང་འདྲ་བས་
གཉིས་པ་བླང་བྱ་ཤེས་རབ་ཀྱི་ངོས་འཛིན་ནི།
གང་ཤར་ཆེད་འཛིན་མེད་པར་རང་ལམ་བསྐྱང༌།
གསུམ་པ་དེ་གཉིས་ཤན་འབྱེད་པའི་མན་ངག་བཤད་པ་ནི།
ལྷག་པར་མ་གོམས་པའི་དུས་ན་རྣམ་རྟོག་སྣ་ཚོགས་མེ་ལྟར་འབར་བ་གཡོ་བའི་ཉམས་ཀྱི་དུས་སུ་དེས་མ་སུན་པར་བྱས་ཏེ། སྒྲིམ་ལྷོད་རན་པོས་རྒྱུན་མ་བཏང་བར་བསྐྱང་བས་
གཉིས་པ་ཐུན་མོང་དུ་ས་ལམ་བགྲོད་ཚུལ་བཤད་པས་མཇུག་བསྡུ་བ་ལ། དང་པོ་རིག་པ་ངོ་ཤེས་པའི་སྐབས་རྣམ་རྟོག་ཕན་གནོད་མེད་པ་ཁང་སྟོང་དུ་རྐུན་མ་ཞུགས་པ་ལྟ་བུའི་དུས་སྐབས་བཤད་པ། བར་དུ་རིག་པ་རྩལ་རྫོགས་དུས་རྣམ་རྟོག་རང་གིས་རང་གྲོལ་བ་སྦྲུལ་གྱི་མདུད་པ་རང་གྲོལ་བ་ལྟ་བུའི་སྐབས་བཤད་པ། ཐ་མར་རིག་པ་ལ་བརྟན་པ་ཐོབ་དུས་རྣམ་རྟོག་ཆོས་སྐུར་གྲོལ་བ་གསེར་གླིང་དུ་ས་རྡོ་ཕལ་བ་བཙལ་ཀྱང་མི་རྙེད་པ་ལྟ་བུའི་སྐབས་བཤད་པ་དང་གསུམ་ལས། དང་པོ། དང་པོ་རིག་པ་ངོ་ཤེས་པའི་སྐབས་རྣམ་རྟོག་ཕན་གནོད་མེད་པ་ཁང་སྟོང་དུ་རྐུན་མ་ཞུགས་པ་ལྟ་བུའི་དུས་སྐབས་བཤད་པནི།
ཐོབ་པ་སོགས་ཉམས་ཕྱི་མ་དག་རིམ་བཞིན་འབྱུང་ངོ༌། །འདི་དུས་སྤྱིར་རིག་པ་དང་མ་རིག་པ། ཀུན་གཞི་དང་ཆོས་སྐུ། རྣམ་ཤེས་དང༌། ཡེ་ཤེས་ཀྱི་ཁྱད་པར་བླ་མའི་མན་ངག་གིས་ཉམས་མྱོང་གི་སྟེང་ནས་ངོ་འཕྲོད་པ་གདེང་དུ་བྱས་ནས།
གཉིས་པ་བར་དུ་རིག་པ་རྩལ་རྫོགས་དུས་རྣམ་རྟོག་རང་གིས་རང་གྲོལ་བ་སྦྲུལ་གྱི་མདུད་པ་རང་གྲོལ་བ་ལྟ་བུའི་སྐབས་བཤད་པ་ནི།
སྐྱོང་དུས་ཆུ་མ་བསྒུལ་ན་དྭངས་བ་ལྟར། རྣམ་ཤེས་རང་སར་བཞག་པས་དེའི་ཆོས་ཉིད་ཡེ་ཤེས་རང་བྱུང་དུ་གསལ་བའི་མན་ངག་གཙོ་བོར་བྱ་དགོས་ཀྱི། བདག་གི་བསྒོམ་རྒྱུ་འདི་རྣམ་ཤེས་སམ་ཡེ་ཤེས་གང་ཡིན་ཞེས་སྤང་བླང་གི་དཔྱད་ར་དང་དཔེ་ཆའི་གོ་རྟོག་གི་འདུ་འཕྲོ་སྤེལ་བར་མི་བྱ་སྟེ། དེས་ཞི་ལྷག་གཉིས་ཀ་ཅུང་ཟད་སྒྲིབ་པར་འགྱུར་རོ།
གསུམ་པ་ཐ་མར་རིག་པ་ལ་བརྟན་པ་ཐོབ་དུས་རྣམ་རྟོག་ཆོས་སྐུར་གྲོལ་བ་གསེར་གླིང་དུ་ས་རྡོ་ཕལ་བ་བཙལ་ཀྱང་མི་རྙེད་པ་ལྟ་བུའི་སྐབས་བཤད་པ་ནི།
རང་བབས་འཇོག་པའི་དྲན་པའི་རྒྱུན་བརྟན་པའི་ཞི་གནས་ཀྱི་གོམས་ཆ་དང༌། རང་ངོ་རང་གསལ་དུ་ཤེས་པའི་ལྷག་མཐོང་རང་ཤུགས་ཀྱིས་འབྲེལ་བའི་ཚུལ་དུ་གོམས་པ་བརྟན་པོར་སོང་བ་ན། རང་བབས་ཡེ་གནས་དང༌། རང་བཞིན་འོད་གསལ་གྱི་ཞི་ལྷག་ཡེ་ནས་དབྱེར་མེད་པ་རང་བྱུང་གི་ཡེ་ཤེས་རྫོགས་པ་ཆེན་པོའི་དགོངས་པ་འཆར་བར་འགྱུར་རོ། །འདི་ནི་མཁའ་ལྟར་མཉམ་པ་ཉིད་ལ་གནས་པའི་མན་ངག་གོ།
གཉིས་པ་མན་ངག་རྒྱུད་ལྡན་གྱི་གང་ཟག་ལ་སྤྲོ་བ་བསྐྱེད་པ་ལ། ལུང་དང་མཐུན་པར་བརྗོད་པས་སྤྲོ་བ་བསྐྱེད་པ་དང། མན་ངག་ཤིན་ཏུ་ཟབ་པར་བསྟན་ཏེ་སྤྲོ་བ་བསྐྱེད་པ་དང༌། རིགས་པ་རྣམ་དག་གིས་ཡིད་ཆེས་སུ་རུང་བར་བཤད་པས་སྤྲོ་བ་བསྐྱེད་པ་དང་གསུམ་ལས། དང་པོ་ལུང་དང་མཐུན་པར་བརྗོད་པས་སྤྲོ་བ་བསྐྱེད་པ་ནི།
དེ་ལྟར་ཡང་དཔལ་ས་ར་ཧས། བསམ་དང་བསམ་བྱ་རབ་ཏུ་སྤངས་ནས་སུ། །བསམ་མེད་བུ་ཆུང་ཚུལ་དུ་གནས་བྱ་ཞིང༌། །ཞེས་བཞག་ཐབས་དང༌། བླ་མའི་ལུང་ལ་བསྒྲིམ་སྟེ་རབ་འབད་ན། །ཞེས་རིག་པ་ངོ་སྤྲད་པའི་མན་ངག་དང་ལྡན་པར་བྱས་ན། ལྷན་ཅིག་སྐྱེས་པ་འབྱུང་བར་ཐེ་ཚོམ་མེད། །ཅེས་གདོད་ནས་རང་གི་སེམས་དང་ལྷན་ཅིག་སྐྱེས་པ་སེམས་ཀྱི་ཆོས་ཉིད་རིག་པ་རང་བྱུང་གི་ཡེ་ཤེས་འབྱུང་སྟེ། དེ་ནི་ཆོས་ཀུན་གྱི་ཆོས་ཉིད་དང་ཐ་དད་མེད་པ་གཉུག་མ་དོན་གྱི་འོད་གསལ་ཀྱང་ཡིན་ནོ།
གཉིས་པ་མན་ངག་ཤིན་ཏུ་ཟབ་པར་བསྟན་ཏེ་སྤྲོ་བ་བསྐྱེད་པ་ནི།
དེས་ན་རང་བབས་བཞག་པ་དང༌། རང་ངོ་ཤེས་པའི་རིག་པའམ་སེམས་ཀྱི་ངོ་བོའམ་ཆོས་ཉིད་སྐྱོང་ཚུལ་འདི་གནད་བརྒྱ་གཅིག་འདུས་ཀྱི་མན་ངག་ཡིན། རྒྱུན་དུ་སྐྱོང་རྒྱུའང་དེ་ཡིན།
གསུམ་པ་རིགས་པ་རྣམ་དག་གིས་ཡིད་ཆེས་སུ་རུང་བར་བཤད་པས་སྤྲོ་བ་བསྐྱེད་པ་ལ། ཆོས་ཉིད་ཀྱི་རིགས་པས་སྤྲོ་བ་བསྐྱེད་པ་དང༌། བྱ་བ་བྱེད་པའི་རིགས་པས་སྤྲོ་བ་བསྐྱེད་པ་དང༌། འཐད་པ་སྒྲུབ་པའི་རིགས་པས་སྤྲོ་བ་བསྐྱེད་པ་དང༌། ལྟོས་པའི་རིགས་པས་སྤྲོ་བ་བསྐྱེད་པ་དང་བཞི་ལས། དང་པོ་ཆོས་ཉིད་ཀྱི་རིགས་པས་སྤྲོ་བ་བསྐྱེད་པ་ནི།
གོམས་པའི་ཚད་ནི་མཚན་མོའི་འོད་གསལ་གྱིས་འཛིན།
གཉིས་པ་བྱ་བ་བྱེད་པའི་རིགས་པས་སྤྲོ་བ་བསྐྱེད་པ་ནི།
ཡང་དག་པའི་ལམ་ཡིན་པའི་རྟགས་ནི་དད་པ་དང་སྙིང་རྗེ་ཤེས་རབ་སོགས་རང་ཤུགས་ཀྱིས་འཕེལ་བས་རྟོགས།
གསུམ་པ་འཐད་པ་སྒྲུབ་པའི་རིགས་པས་སྤྲོ་བ་བསྐྱེད་པ་ལ། མངོན་སུམ་གྱིས་སྤྲོ་བ་བསྐྱེད་པ་དང༌། རྗེས་དཔག་གིས་སྤྲོ་བ་བསྐྱེད་པ་གཉིས་ལས། དང་པོ་མངོན་སུམ་གྱིས་སྤྲོ་བ་བསྐྱེད་པ་ནི།
བདེ་ཞིང་ཚེགས་ཆུང་བ་ནི་རང་གི་ཉམས་སུ་མྱོང་བས་ཤེས།
གཉིས་པ་རྗེས་དཔག་གིས་སྤྲོ་བ་བསྐྱེད་པ་ནི།
དྷཱིཿ །སེམས་ངོ་མཛུབ་ཚུགས་ཀྱི་འགྲེལ་པ་མན་ངག་གཏེར་གྱི་མཛོད་ཤང་ཞེས་བྱ་བ་བཞུགས་སོ། །
དཔག་ཡས་ཚོགས་ཟུང་ཆུ་གཏེར་ཆེན་པོའི་ཁྱོན།
ཤེས་བརྩོན་རླུང་གིས་བསྲུབས་པས་ཉེར་བསྐྲུན་པ།
བྲལ་སྨིན་ཡོན་ཏན་མུ་ཁྱུད་ཀུན་ནས་ཟླུམ།
ཐུབ་དབང་ཉིན་བྱེད་ཡིད་མཁའི་རྒྱན་དུ་རོལ།
ཡང་གསང་སྙིང་ཐིག་གདམས་པ་བདུད་རྩིའི་མཚོ།
གང་ཐུགས་བུམ་པའི་ལྟོ་བར་སྦྲུམ་པའི་མོད།
སྨིན་གྲོལ་ཆུ་རྒྱུན་འགྲོ་ལ་སྙིལ་མཁས་པ།
ཛྙཱ་ན་སུ་ཏྲས་བྱང་ཆུབ་བར་དུ་སྐྱོངས།
རྒྱལ་སྲས་འཇམ་དཔལ་གཞོན་ནུའི་ཐུགས་དབུས་སུ།
རྒྱལ་ཀུན་གསང་གསུམ་དྷཱིཿཡིག་གཟུགས་སུ་ཤར།
སླར་ཡང་ཞིང་འདིར་འཕོས་པའི་བཤེས་གཉེན་གར།
མི་ཕམ་རྒྱ་མཚོ་གཏན་གྱི་སྐྱབས་སུ་བསྙེན།
རིག་འཛིན་རྣམ་གཉིས་དགོངས་གནད་ཉལ་འགྲོའི་རྒྱུན།
གཅིག་ཏུ་འཁྱིལ་བའི་མན་ངག་ཆུ་གཏེར་ལས།
བདག་བློ་ཐུར་རྩེས་བླང་བའི་ལེགས་བཤད་ཆབ།
ཐར་འདོད་ཡིད་ཀྱི་ཞིང་སར་དེང་འདིར་འཐོར།
གང་གི་ཚེ་འཁོར་འདས་ཀུན་གྱི་ཐོག་མར་དཔལ་ཀུན་ཏུ་བཟང་པོ་ཁྱད་ཆོས་དྲུག་གི་ཚུལ་གྱིས་གདོད་མའི་དབྱིངས་སུ་མངོན་པར་བྱང་ཆུབ་སྟེ་ནང་གསལ་གཞོན་ནུ་བུམ་སྐུའི་ཀློང་དུ་གཡོ་མེད་དུ་བཞུགས་པའི་རྩལ་ལས་རང་སྣང་རིགས་ལྔའི་ཚོམ་བུ་དང་གཞན་སྣང་འཇིག་རྟེན་དྲུག་གི་སྐལ་བ་དང་འཚམས་པའི་སྤྲུལ་པ་དུ་མས་ཆོས་ཚུལ་དཔག་ཏུ་མེད་པར་བསྟན་ཅིང༌། ཁྱད་པར་དུ་ལས་དང་སྐལ་བ་མཆོག་དང་ལྡན་པའི་སྐྱེ་བོ་རྣམས་ལ་རྫོགས་ཆེན་སྟོན་པ་བཅུ་གཉིས་སུ་སྣང་སྟེ་རྫོགས་པ་ཆེན་པོའི་ཆོས་ཀྱི་འཁོར་ལོ་བསྐོར་བའི་གནད་རྣམས་སྤྲུལ་པའི་སྐུ་དགའ་རབ་རྡོ་རྗེས་བཀའ་བསྡུ་བྱས་ཏེ་རྒྱུད་འབུམ་ཕྲག་དྲུག་ཅུ་རྩ་བཞི་རུ་གྲངས་ངེས་མཛད་པ། སློབ་དཔོན་འཇམ་དཔལ་བཤེས་གཉེན་གྱིས། ཕྱི་སེམས་སྡེ། ནང་ཀློང་སྡེ། གསང་བ་མན་ངག་གི་སྡེ་གསུམ་དུ་ཕྱེ། དེ་དག་གི་སྙིང་པོ་ཐིག་ལེ་མཆོག་གི་སྐོར་ལ། བཤད་རྒྱུད་དང༌། སྙན་རྒྱུད་གཉིས་སུ་ཕྱེ་ཞིང༌། སློབ་དཔོན་ཤྲཱི་སིང་ཧས་མན་ངག་སྙིང་པོའི་སྐོར་ལ། ཕྱི་སྐོར། ནང་སྐོར། གསང་སྐོར། ཡང་གསང་སྙིང་ཐིག་གི་སྐོར་དང་བཞི་རུ་བཀྲལ་བའི་ཡང་གསང་སྙིང་ཐིག་གི་ཉམས་ལེན་དུ་ཀ་དག་ཁྲེགས་ཆོད་ཀྱི་ཁྲིད་ཐབས། ལྷུན་གྲུབ་ཐོད་རྒལ་གྱི་ཁྲིད་ཐབས་གཉིས་སུ་ཡོད་པའི། སྔ་མ་ཉམས་སུ་ལེན་པའི་མན་ངག་འཕགས་ཡུལ་རྒྱ་ནག་བོད་ཡུལ་སོགས་སུ་རྒྱུ་སྐར་གྱི་ཕྲེང་བ་བཞིན་མང་དུ་བདོག་པའི་གནད་མཐའ་དག་ཚང་ལ་ནོར་བ་མེད་ཅིང་སྔ་མ་རྣམས་སུ་གབ་པའི་ཟབ་གནད་སྔོན་མེད་བརྒྱ་ཕྲག་མང་པོས་བརྒྱན་པའི་ལེགས་བཤད་མཚུངས་པ་མེད་པ་སེམ༷ས་ངོ༷་མཛུབ༷་ཚུགས༷་ཀྱི༷་གདམ༷ས་པ༷་འདི་ཉིད་འཆད་པ་ལ།
བསྟན་བཅོས་རྩོམ་པ་ལ་འཇུག་པའི་ཡན་ལག །བརྩམ་བྱ་བསྟན་བཅོས་ལུས་ཀྱི་རང་བཞིན། མཇུག་ཡོངས་སུ་རྫོགས་པའི་བྱ་བ་དང་གསུམ་ལས། དང་པོ་བསྟན་བཅོས་རྩོམ་པ་ལ་འཇུག་པའི་ཡན་ལག་ལ། དོན་དང་མཐུན་པའི་མཚན་བསྟན་པ། ལྷ་དང་བླ་མར་མཆོད་པར་བརྗོད་པ། མན་ངག་གི་ཆེ་བ་བརྗོད་དེ་སྤྲོ་བ་བསྐྱེད་པ་དང་གསུམ་ལས། དང་པོ་དོན་དང་མཐུན་པའི་མཚན་བསྟན་པ་ལ། མཚན་བསྟན་པའི་དགོས་པ་དང༌། མཚན་བཤད་པ་དངོས་གཉིས་ལས། དང་པོ་མཚན་བསྟན་པའི་དགོས་པ་ནི།
སྤྱིར་མིང་བཏགས་པའི་དགོས་པ་ནི། མདོ་ལས། མིང་དུ་གདགས་པར་མ་མཛད་ན། །འཇིག་རྟེན་ཐམས་ཅད་རྨོངས་པར་འགྱུར། །དེ་བས་མགོན་པོ་ཐབས་མཤས་ཀྱིས། །ཆོས་རྣམས་མིང་དུ་གདགས་པར་མཛད། །ཅེས་དང༌། བྱེ་བྲག་ཏུ་དབང་པོ་རབ་ཀྱིས་མཚན་ཙམ་ཀྱིས་གཞུང་དོན་ཡོངས་རྫོགས་རྟོགས་པ་དང༌། འབྲིང་གིས་ཕྱོགས་ཙམ་ཤེས་པ་དང། ཐ་མས་ཀྱང་གླེགས་བམ་བཙལ་སླ་བ་སོགས་ཀྱི་དགོས་པ་ཡོད་དོ།
གཉིས་པ་མཚན་བཤད་པ་དངོས་ནི།
རྟོགས་ལྡན་རྒན་པོ་རྣམས་ཀྱི་ལུགས་སེམས་ངོ་མཛུབ་ཚུགས་ཀྱི་གདམས་པ་མུན་སེལ་སྒྲོན་མེ་བཞུགས་སོོ། །སྣང་བ་བཞིའི་ཉམས་རྟོག༷ས་ཀྱི་དྲོད་ཚད་དང་ལྡན༷་ཞིང༌། མདོ་སྔགས་རིག་གཞུང་དང་བཅས་པའི་གནད་ལ་སྦྱང་འབྲས་མཐར་སོན་པའི་རྒན༷་པོ༷་ནི་བརྒྱུད་གསུམ་རིག་འཛིན་བླ་མ་སྟེ། རྒྱུད་ལས། གནས་བརྟན་རྒན་པོ་སྐྱེ་དགུའི་བདག །ཅེས་གསུངས་པ་བཞིན་ནོ། །དེ་ལྟར་མཁས་གྲུབ་བར་མ་ཆད་དུ་བྱོན་པ་རྣམ༷ས་ཀྱི༷་རང་ལུགས༷་དྲི་མ་མེད་པ། རྟོག་གེའི་བསླད་མ་ཞུགས། དམ་སེལ་གྱི་གཡའ་མ་ཕོག །བྱིན་རླབས་ཀྱི་ངད་པ་མ་ཡལ་བའི་ཆོས་ཚུལ་དྲི་མ་དང་བྲལ་བ་རྣམས་ཀྱི་མན་ངག་བཞིན་སེམ༷ས་ཀྱི་ངོ༷་བོ་མཐའ་བཞིའི་སྤྲོས་པས་དབེན་པ། ཡེ་སྟོང་གཡོ་མེད་ནམ་མཤའ་ལྟ་བུ། རང་བཞིན་གསལ་ཆ་འགག་པ་མེད་པ་རྒྱ་མཚོ་ལ་གཟུགས་བརྙན་ཤར་བ་ལྟ་བུ། ཐུགས་རྗེ་འཤོར་འདས་ཡོངས་ལ་ཁྱབ་པ་ཏིལ་ལ་མར་གྱིས་ཁྱབ་པ་བཞིན་དུ་བཞུགས་པའི་སྐུ་གསུམ་རང་ཆས་ཀྱི་ཡེ་ཤེས། སོ་སྐྱེ་འཆིང་བ་ཀུན་ལྡན་ལ་ཡང་གཟུགས་ལ་མཛུབ༷་མོ་ཚུག༷ས་པ་བཞིན་ཅར་ཕོག་རྗེན་པར་ངོ་སྤྲོད་ཀྱི༷་གདམ༷ས་པ༷་རྟག་ཆད་ལོག་རྟོག་གི་མུན༷་པ་དང་བྱིང་རྒོད་ཉམས་ཞེན་གྱི་ཤུན་པ་ཐམས་ཅད་མ་སྤངས་རང་གྲོལ་དུ་སེལ༷་བྱེད། རང་ངོ་རང་བབས་སུ་མཐོང་བའི་གནད་ཀྱི་སྒྲོན༷་མེ༷་དམ་པ་འདི་ན་བཞུག༷ས་སོ༷་ཞེས་པས་བསྟན།
གཉིས་པ་ལྷ་དང་བླ་མར་མཆོད་པར་བརྗོད་པ་ལ། མཆོད་བརྗོད་ཀྱི་དགོས་པ་དང༌། མཆོད་བརྗོད་དངོས་བཤད་པ་གཉིས་ལས། དང་པོ་མཆོད་བརྗོད་ཀྱི་དགོས་པ་ནི།
ཀླུ་སྒྲུབ་ཀྱིས། བསྟན་བཅོས་བྱེད་པོས་སྟོན་པ་ལ། །མཆོད་པར་བརྗོད་པ་འབྲས་མེད་མིན། །སྟོན་པ་དང་ནི་བསྟན་བཅོས་ལ། །དད་འདུན་བསྐྱེད་པར་བྱ་ཕྱིར་རོ། །ཞེས་བསྟན་བཅོས་རྩོམ་པ་པོའི་སྟོན་པ་དང་བསྟན་པ་གང་ཡིན་རྗེས་འཕྱྭུག་རྣམས་ཀྱིས་ངོ་ཤེས་ནས་གུས་པ་མཆོག་ཏུ་སྐྱེས་ནས་ལམ་དེ་ལ་འཕྱྭུག་པའི་དགོས་པ་དང༌། ཡུལ་དམ་པ་ལ་ཕྱག་འཚལ་བས་བསོད་ནམས་འཕེལ་ཏེ་བསམ་པ་མཐར་ཕྱིན་པར་འགྱུར་བ་ཡིན་ཏེ། བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། །ཅེས་སོ།
གཉིས་པ་མཆོད་བརྗོད་དངོས་བཤད་པ་ནི།
བླ་མ་དང་འཇམ་དཔལ་ཡེ་ཤེས་སེམས་དཔའ་ལ་ཕྱག་འཚལ་ལོ། སྤྱིར་བླ་མ་ལ་དབྱེ་ན། ཇི་སྐད་དུ། སྤྱི་དང་འདྲེན་དང་དམ་ཚིག་དབང༌། ཉམས་ཆགས་སྐོང་དང་ཤེས་རྒྱུད་གྲོལ། །མན་ངག་ལུང་གི་སློབ་དཔོན་རྣམས། །ཞེས་ཀུན་གྱིས་བཀུར་གནས་ཡོན་ཏན་དང་ལྡན་པ་རང་ལ་ཆོས་འབྲེལ་ཅུང་ཟད་ཐོབ་པ་སྤྱིའི་སློབ་དཔོན། སྐྱབས་འགྲོའི་སྡོམ་པ་སོགས་གནང་བ་ཆོས་སྒོར་འདྲེན་པའི་སློབ་དཔོན། དབང་བསྐུར་བ་དམ་ཚིག་དབང་གི་སློབ་དཔོན། ཉམས་ཆགས་ཉེས་ལྟུང་བཤགས་པའི་ཡུལ་ཉམས་ཆགས་སྐོང་བའི་སློབ་དཔོན། རྒྱུད་སྡེའི་ཆོས་གསུངས་པ་ཤེས་རྒྱུད་འགྲོལ་བའི་སློབ་དཔོན། མན་ངག་ཟབ་མོ་གནང་བ་མན་ངག་ལུང་གི་སློབ་དཔོན་རྣམས་དང༌། བྱེ་བྲག་ཏུ་དབང་བསྐུར། རྒྱུད་བཤད། མན་ངག་གནང་བའི་དམ་པ་ལ་གནོད་པ་ཆུང་ངུ་ཞིག་བྱས་ཀྱང་རྣམ་སྨིན་ཡིད་དུ་མི་འོང་བ་དུ་མས་མནར་ཞིང༌། མཉེས་པ་ཅུང་ཟད་ཞིག་བསྒྲུབས་ཀྱང་ཕན་བདེ་དཔག་མེད་སྟེར་ཕྱིར་ཕན་གནོད་ཀྱི་ཡུལ་དུ་ལྕི་བའི་བླ༷་མ༷་དང༷་དབྱེར་མེད་པའི་ལྷ་མཆོག་སྒྲིབ་གཉིས་ཟད་པར་སྤངས་པས་འཇམ། མཁྱེན་བརྩེ་ནུས་གསུམ་མཐར་སོན་པས་དཔལ༷། རྒྱལ་བ་ཀུན་གྱི་མཁྱེན་པའི་ཡེ༷་ཤེས༷་ཀྱི་རང་གཟུགས། བསྐལ་མང་གི་ཡུན། འགྲོ་མང་གི་མཐའ། བྱ་དཀའ་བའི་གནས་ལ་སེམ༷ས་མི་ཞུམ་པར་དཔ༷འ་བའི་རྒྱལ་སྲས་མཆོག་གི་ཚུལ་བཟུང་བ་དེ་ལ༷་སྒོ་གསུམ་གུས་པས་ཕྱག༷་འཚ༷ལ་ལོ༷།
གསུམ་པ་མན་ངག་གི་ཆེ་བ་བརྗོད་དེ་སྤྲོ་བ་བསྐྱེད་པ་ནི།
ཐོས་བསམ་སྦྱོང་བ་རྒྱ་ཆེན་མི་དགོས་པར། །མན་ངག་ལུགས་ཀྱི་སེམས་ངོ་སྐྱོང་བ་ཡི། །གྲོང་སྔགས་ཕལ་མོ་ཆེ་ཞིག་ཚེགས་ཆུང་ངུས། །རིག་འཛིན་ས་ལ་གཤེགས་ཏེ་ལམ་ཟབ་མཐུ། མཁས་བཙུན་བཟང་གསུམ་གྱི་ཡོན་ཏན་དང་ལྡན་པའི་བླ་མ་མཉེས་པ་གསུམ་གྱིས་ཡུན་རིང་དུ་བསྟེན་ནས་མདོ་སྔགས་རིག་གཞུང་རྒྱ་མཚོ་ཡང་ཡང་ཐོས༷་པར་བྱས། ཐོས་པའི་དོན་དཔྱད་པ་གསུམ་སོགས་བས༷མ་པའི་ཤེས་རབ་ཀྱིས་སྦྱོང༷་བ༷་རྒྱ༷་ཆེན༷་པོ་མི༷་དགོ༷ས་པར༷། གྲུབ་བརྙེས་བླ་མ་མཆོག་གི་བྱིན་རླབས་དང༌། རང་གི་ཟོལ་མེད་ཀྱི་དད་པ་ཟུང་དུ་ཚོགས་པའི་མཐུ་ལས་མན༷་ངག༷་ཟབ་མོས་རང་གི་ལུགས༷་ཀྱི༷་གནས་ལུགས་སྒྲོ་སྐུར་དང་བྲལ་བར་ངོ་འཕྲོད་དེ། སྤྱོད་ལམ་རྣམ་བཞི་གང་གི་སྐབས་སུའང༌། ཡེངས་མེད་འཛིན་མེད་ཀྱི་སེམ༷ས་ངོ༷་རང་བབས་རང་གསལ་དུ་སྐྱོང༷་བ༷་ཡི༷་གང་ཟག་གྲོང༷་ནང་དུ་བསྡད་ནས་དཀོར་རྫས་ངོམས་མེད་དུ་གསོལ་བའི་སྔག༷ས་པ་ཕལ༷་མོ༷་ཆེ༷་ཞིག༷་ཀྱང༌། ས་ལམ་རིམ་བགྲོད་ཀྱི་བཀའ་ཚེག༷ས་ཡུན་རིང་བསྟེན་མི་དགོས་པར། རང་བཞག་ཆུ་བོའི་རྒྱུན་ལ་གནས་པའི་རྩོལ་བ་ཆུང༷་ངུས༷་རིག༷་འཛིན༷་རྣམ་བཞིའི་ས༷་ལ༷་ཉི་ཟླའི་བགྲོད་པ་ལས་ཀྱང་མྱུར་བའི་ཚུལ་གྱིས་གཤེག༷ས་པ་སྟེ༷། རྩོལ་མེད་ཡིད་དཔྱོད་ལས་འདས་པའི་ལམ༷་ཟབ༷་མོའི་ཁྱད་ཆོས་ཀྱི་མཐུ༷་ཁོ་ན་སྟེ། གཞན་དུ་འདུལ་ཁྲིམས་རྣམ་དག་རྒྱང་དུ་བསྐྲད། ཐོས་བསམ་ཟབ་མོ་ལ་རྒྱབ་གཏད། རྒྱུ་འབྲས་བསླུ་མེད་ལ་བླང་དོར་གྱི་བརྩོན་པ་ལྷོད་པར་གྱུར་པ་རྣམས། འཕགས་ཡུལ་པ་ཆེན་རྣམས་ལས་ཀྱང་ལྷག་པའི་རྟགས་མཚན་མངོན་དུ་གྱུར་པ་ག་ལ་འཐད། དེ་ཕྱིར་ཆོས་ཚུལ་དྲི་མ་མེད་པ་ཉེ་ལམ་རྨད་དུ་བྱུང་བ་འདི་ཉམས་སུ་ལེན་པར་གདམས་པ་ཡིན་ནོ།
གཉིས་པ་བརྩམ་བྱ་བསྟན་བཅོས་ཀྱི་ལུས་དངོས་གཏན་ལ་དབབ་པ་ལ། འདིར་གྲུབ་པའི་སློབ་དཔོན་ཆེན་པོ་ཛྙཱ་ན་སུ་ཏྲའི་གཞག་ཐབས་བཞིའི་མན་ངག་དང་སྦྱར་ཏེ་བཤད་པ་ལ། སྣང་བ་ཡུལ་ཀྱི་བློ་ཅན་ལ་རྒྱས་པར་བཀྲལ་བ་དང༌། རིག་པ་རང་སྣང་གི་བློ་ཅན་ལ་བསྡུས་ཏེ་བསྟན་པ་གཉིས་ལས། དང་པོ་སྣང་བ་ཡུལ་ཀྱི་བློ་ཅན་ལ་རྒྱས་པར་བཀྲལ་བ་ལ། ལྟ་བ་རང་བཞག་གཞི་རུ་བཤད་པ། སྒོམ་པ་རང་བཞག་ལམ་དུ་བཤད་པ། སྤྱོད་པ་རང་བཞག་གྲོགས་སུ་བཤད་པ། འབྲས་བུ་རང་བཞག་འཐོབ་བྱར་བསྟན་པ་དང་བཞི་ལས། དང་པོ་ལྟ་བ་རང་བཞག་གཞི་རུ་བཤད་པ་ལ། སྔོན་འགྲོའི་གནད་བཤད་པ། དངོས་གཞིའི་ལྟ་བ་ངོས་བཟུང་བ། འདྲ་ནོར་གྱི་འཕྲང་བསལ་བ་དང་གསུམ་ལས། དང་པོ་སྔོན་འགྲོའི་གནད་བཤད་པ་ལ། སྤྱི་དོན་དང་གཞུང་དོན་གཉིས་ལས། དང་པོ་སྤྱི་དོན་ལ་གཉིས་སྟེ་ཐུན་མོང་སྔོན་འགྲོ་དང༌། ཐུན་མིན་སྔོན་འགྲོའོ། དང་པོ་ཐུན་མོང་སྔོན་འགྲོ་ལ་གསུམ་སྟེ། ཉན་རང་དང་མཐུན་པའི་སྔོན་འགྲོ། བྱང་སེམས་དང་མཐུན་པའི་སྔོན་འགྲོ། གསང་སྔགས་དང་མཐུན་པའི་སྔོན་འགྲོའོ། དང་པོ་ཉན་རང་དང་མཐུན་པའི་སྔོན་འགྲོ་ནི་བློ་ལྡོག་རྣམ་བཞི་སྟེ།
འཇིགས་མེད་ཆོས་ཀྱི་དབང་པོའི་ཞལ་ནས། བློ་སྦྱོངས་བློ་སྦྱོངས་རང་གི་བློ་སྦྱོངས་ཤིག །བློ་ལྡོག་རྣམ་བཞིས་རང་གི་བློ་སྦྱངས་ན། །ལུས་ངག་དགེ་བ་སྣ་གཅིག་མ་གྲུབ་ཀྱང༌། །ཐར་བའི་ལམ་ལས་གཞན་དུ་འགྲོ་ས་མེད། །ཅེས་གསུངས་པ་བཞིན་ཡིན་པས།
དང་པོ་དལ་འབྱོར་རྙེད་པར་དཀའ་བ་ལ་བསམ་པ་ནི།
དམྱལ་བ་ཡི་དྭགས་དུད་འགྲོ་ལྷ་ཚེ་རིང་པོ་སྟེ་མི་མ་ཡིན་པའི་མི་ཁོམ་པ་བཞི་དང༌། ལོག་ལྟ་ཅན་ཀླ་ཀློ་ལྐུགས་པ་མཐའ་འཁོབ་པ་སྟེ་མིར་གྱུར་པའི་མི་ཁོམ་པ་བཞི་པོ་གང་དུ་སྐྱེས་ཀྱང་སྡུག་བསྔལ་གྱི་ལས་སྣང་ལ་སྤྱོད་པ། ཆོས་ཀྱི་སྣོད་དུ་མི་རུང༌། ཆོས་བསྒྲུབ་མི་ཁོམ། ཆོས་ཀྱི་སྣང་བ་མེད་ཚུལ་སོགས་ལ་བསམས་ནས་དལ་འབྱོར་རྙེད་དཀའ་བསྒོམ། སངས་རྒྱས་བྱོན་ཆོས་གསུངས་བསྟན་པ་གནས་དེ་ལ་ཞུགས་བཤེས་གཉེན་གྱི་མགོན་དང་བཅས་པའི་གཞན་རྐྱེན་ཕུན་སུམ་ཚོགས་པའི་འབྱོར་བ་ལ་བསམས་ཏེ་དགའ་བ་བསྒོམ། མིར་གྱུར་དབང་པོ་ཚང་ཡུལ་དབུས་སུ་སྐྱེས་ལས་མཐའ་མ་ལོག་བསྟན་ལ་དད་པ་སྟེ་རང་འབྱོར་ལྔ་པོ་རྙེད་དཀའ་བ་ཐོབ་པ་ལ་བསམས་ནས། །ཆོས་བསྒྲུབ་པར་ཐག་བཅད། གཉའ་ཤིང་དང་རུས་སྦལ་གྱི་དཔེས་དལ་འབྱོར་རྙེད་དཀའ་ཚུལ་བློ་ལ་བླངས་ནས་དེ་སྔོན་སྟོང་ཟད་དུ་གྱུར་པ་ལ་འགྱོད་པ་བྱ། ད་རེས་དལ་འབྱོར་ལ་སྙིང་པོ་མ་ལོན་ན་ངན་སོང་དུ་འཁྱམས་དུས་ཆོས་ཀྱི་སྒྲ་ཙམ་ཡང་མི་ཐོས་ཤིང་རང་དབང་མེད་པ་ལ་བསམས་ནས་ལྷ་ཆོས་ཀྱི་སྙིང་པོ་ལེན་པར་དམ་བཅའ། རྟེན་འདིར་བྱང་ཆུབ་གསུམ་གྱི་ལམ་གང་བསྒྲུབས་ཀྱང་མཐུན་རྐྱེན་འཛོམས་པ་ལ་བསམས་ནས་ལམ་ཟབ་མོ་ཉམས་སུ་ལེན་པར་ཐག་གཅོད་དོ།
གཉིས་པ་ཚེ་མི་རྟག་པ་ལ་བསམ་པ་ནི།
ཕྱི་སྣོད་ཀྱི་འཇིག་རྟེན། ནང་བཅུད་ཀྱི་སེམས་ཅན། དུས་བཞིའི་འཕོ་འགྱུར། སྐྱེ་དགུའི་བདག་པོ། སངས་རྒྱས་བྱང་སེམས་སོགས་ཐམས་ཅད་མི་རྟག་པར་གྱུར་པ་ལ་བསམས་ནས་ངེས་པར་འཆི་བ་ཡིད་ལ་བསྒོམ། ཚེ་ལ་སྣོན་པ་མེད་ཅིང་ཉིན་མཚན་རྒྱུན་དུ་འཛད་ཅིང་སྙིགས་མའི་ཚེ་ཚད་ལ་བསམས་ནས་མྱུར་དུ་འཆི་བ་ཡིན་ཚུལ་བསྒོམ། །འཚོ་བའི་རྐྱེན་ཉུང་ཞིང་འཆི་རྐྱེན་མང་ཚུལ་ལ་བསམས་ནས་ནམ་འཆི་ཆ་མེད་ལ་ངེས་པ་འདྲོང་བར་བྱ། འཆི་ཚེ་ཡུལ་སྡེ་མངའ་འབངས། སྟོབས་འབྱོར་སྙན་གྲགས། མཛའ་བཤེས་ཉེ་འབྲེལ་སོགས་ཀྱིས་མི་ཕན་ཚུལ་ལ་བསམས་ནས་མྱུར་དུ་དམ་ཆོས་བསྒྲུབ་པར་ཐག་བཅད་དོ།
གསུམ་པ་ལས་རྒྱུ་འབྲས་ལ་བསམ་པ་ནི།
མི་དགེ་བ་སྤྱད་པའི་རྣམ་སྨིན་ཀྱིས་ངན་སོང་གསུམ་དུ་ཁྲིད་ནས་སྡུག་བསྔལ་བཟོད་དཀའ་བ་ལ་སྤྱོད་དགོས་པ་དང༌། དེ་ལས་ཐར་སྲིད་ཀྱང་མྱོང་བ་རྒྱུ་མཐུན་གྱིས་ཚེ་ཐུང་ནད་མང་ལོངས་སྤྱོད་ཀྱིས་ཕོངས། ཀུན་གྱིས་བརྙས། ལུས་སེམས་བར་མེད་དུ་སྡུག་བསྔལ་ལ་སྤྱོད་པ་དང༌། བྱེད་པ་རྒྱུ་མཐུན་ཀྱིས་སྔར་གྱི་ལས་ཡང་བསགས་ནས་སྡུག་བསྔལ་གྱི་གཞི་བསྒྲུབ་ཅིང༌། དབང་གི་འབྲས་བུས་ཡུལ་ཡིད་དུ་མི་འོང་བར་སྐྱེ་བ་སོགས་ལ་བསམས་ནས་མི་དགེ་བ་སྤང་བར་ཐག་བཅད། དགེ་བ་དེ་ལས་བཟློག་སྟེ་རྣམ་སྨིན་གྱིས་མཐོ་རིས་ཀྱི་བདེ་བ་རྒྱ་མཚོ་ལ་ལོངས་སྤྱོད། མྱོང་བ་རྒྱུ་མཐུན་གྱིས་ཚེ་རིང་འཁོར་མང་ལོངས་སྤྱོད་རྒྱས་ཀུན་གྱིས་བཀུར་བ་སོགས་སུ་འགྱུར། བྱེད་པ་རྒྱུ་མཐུན་གྱིས་སྔར་བཞིན་དགེ་བ་ལ་སྤྱོད་ནས་དགེ་རྒྱུན་གོང་འཕེལ་དུ་གྱུར་ནས་བདེ་འབྲས་བསམ་གྱིས་མི་ཁྱབ་པ་ཉམས་སུ་མྱོང༌། དབང་གི་འབྲས་བུས་ལོ་ལེགས་རྩི་ཤིང་རྒྱས་མེ་ཏོག་སྨན་རིགས་སྨིན་པའི་ཡུལ་དུ་སྐྱེ་ཚུལ་ལ་བསམས་ནས་དགེ་བ་བསྒྲུབ་པར་དམ་བཅའ། དགེ་སྡིག་ཆུང་ངུས་ཀྱང་རྣམ་སྨིན་ཆེན་པོ་སྨིན་པ་ལ་བསམས་ནས་སྤང་བླང་ཕྲ་བ་ནས་འབད། རྒྱལ་བའི་གསུང་བསླུ་བ་མེད་པ་ལ་བསམས་ནས་རྒྱུ་འབྲས་ཁྱད་དུ་མི་གསོད་པར་དུས་ཀུན་དགེ་བས་འདའ་བར་བྱའོ།
བཞི་པ་འཁོར་བའི་སྡུག་བསྔལ་ལ་བསམ་པ་ནི།
ཚ་དམྱལ་བརྒྱད་དང་ཉེ་འཁོར་རྣམས་བཙོ་བསྲེག་བརྡུང་གཅོད་སོགས་ཀྱིས་མནར་ཞིང༌། གྲང་དམྱལ་རྣམས་གྲང་ངར་ཁ་བ་འཁྱག་རུམ་སོགས་ཀྱི་ཚོར་བས་གདུང༌། ཉི་ཚེ་བ་རྣམས་སྡུག་བསྔལ་གྱི་རྣམ་གྲངས་ངེས་མེད་ལ་སྤྱོད། ཡི་དྭགས་རྣམས་བཀྲེས་སྐོམ་འཇིགས་སྐྲག་བསད་བརྡུངས་སོགས་ཀྱི་སྡུག་བསྔལ་ལ་སྤྱོད་པ་དང༌། དུད་འགྲོ་རྣམས་ཕན་ཚུན་གཅིག་གིས་གཅིག་ཟ་བ་དུས་སྣང་ལོག་པར་གྱུར་པ་དང༌། བཀོལ་སྤྱོད་གསོད་པ་སོགས་ཀྱི་ལས་སྣང་ལ་སྤྱོད་པ་དང༌། མི་རྣམས་སྐྱེ་རྒ་ན་འཆི་མི་འདོད་པ་ཐོག་ཏུ་བབས་པ་དང༌། འདོད་པ་ཐོག་ཏུ་མི་ཁེལ་བ་སོགས་མྱོང་བ་དང༌། ལྷ་མིན་རྣམས་ཕྲག་དོག་དང་འཐབ་རྩོད་ཀྱི་དུཿ་ཁ་ལ་བར་མེད་དུ་སྤྱོད་པ་དང༌། ལྷ་རྣམས་བག་མེད་ཀྱིས་གཡེངས་ཞིང་འཕོ་ལྟུང་སོགས་ཀྱི་སྡུག་བསྔལ་ལ་སྤྱོད་པས་མཚོན་ངན་སོང་གསུམ་དུ་གཙོ་བོ་སྡུག་བསྔལ་གྱི་སྡུག་བསྔལ་གྱིས་གདུང༌། འདོད་ལྷ་དང་མི་རྣམས་གཙོ་བོར་འགྱུར་བའི་སྡུག་བསྔལ་གྱིས་མནར། གཟུགས་དང་གཟུགས་མེད་རྣམས་ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅིངས་ཏེ་འཁོར་བ་གང་དུ་སྐྱེས་ཀྱང་སྡུག་བསྔལ་གྱི་ཡོ་ལང་མེ་ཡི་འོབས་ལྟ་བུ་ལ་ཞེན་ཆགས་སྤངས་ནས་ཐར་བའི་ལམ་ལ་འབད་པར་བྱའོ།
གཉིས་པ་བྱང་སེམས་ཀྱི་ལམ་དང་མཐུན་པའི་སྔོན་འགྲོ་ལ་གསུམ། ལམ་གྱི་གཞི་རྟེན་སྐྱབས་འགྲོ། ལམ་གྱི་ངོ་བོ་སེམས་བསྐྱེད། ལམ་གྱི་མཐུན་རྐྱེན་མཎྜལ་འབུལ་བའོ། དང་པོ་ལམ་གྱི་གཞི་རྟེན་སྐྱབས་འགྲོ་ནི།
བདག་སོགས་སེམས་ཅན་ཐམས་ཅད་མཆོག་གསུམ་གཅིག་ཏུ་འདུས་པའི་ངོ་བོ་རྫོགས་པའི་སངས་རྒྱས་ཀྱི་གོ་འཕང་ལ་དགོད་པར་བྱ་སྙམ་པ་འབྲས་བུའི་སྐྱབས་འགྲོ། དེ་ཐོབ་པའི་ཕྱིར་དུ་སངས་རྒྱས་སྟོན་པ། ཆོས་ལམ། དགེ་འདུན་གྲོགས་སུ་བསྟེན་ནས་དམ་ཆོས་ཟབ་མོ་ཉམས་སུ་བླང་བར་བྱ་སྙམ་པ་རྒྱུའི་སྐྱབས་འགྲོ། འདིར་འབྲས་སྐྱབས་ཀྱི་གཙོ་བོ་སངས་རྒྱས་ཡིན་ཏེ་ཐོབ་བྱ་མཐར་ཐུག་དེ་ཡིན་པའི་ཕྱིར། རྒྱུའི་སྐྱབས་ཀྱི་གཙོ་བོ་ཆོས་ཡིན་ཏེ་ལམ་ཀྱི་ངོ་བོ་ཡིན་པས་སོ། །རྒྱལ་བ་སྲས་བཅས་མདུན་དུ་དམིགས་པའི་བླ་མ་སོགས་ཀྱི་དྲུང་དུ་དེ་ལྟ་བུའི་དམ་བཅའ་དེ་ཡང་ཡང་རྒྱུད་ལ་བསྟེན་པ་ནི་ཉམས་ལེན་དངོས་སོ།
གཉིས་པ་ལམ་གྱི་ངོ་བོ་སེམས་བསྐྱེད་ལ་གཉིས་ཏེ། སྔོན་འགྲོ་དང་དངོས་གཞིའོ། དང་པོ་སྔོན་འགྲོ་ནི།
སེམས་ཅན་སྡུག་བསྔལ་ཅན་ལ་དམིགས་ནས་སྡུག་བསྔལ་དེ་དང་བྲལ་བར་འདོད་པ་སྙིང་རྗེ། བདེ་བ་ཅན་ལ་དམིགས་ནས་དེ་དང་ལྡན་པར་འདོད་པ་བྱམས་པ། སེམས་ཅན་བདེ་བ་ཅན་ལ་དམིགས་ནས་ཕྲག་དོག་མེད་པར་མི་འབྲལ་བར་འདོད་པ་དགའ་བ། དགྲ་གཉེན་ངེས་པ་མེད་པ་དང་ཐམས་ཅད་ཕ་མ་ཡིན་ཚུལ་ལ་བསམས་ནས་ཆགས་སྡང་མེད་པ་བཏང་སྙོམས། དེ་ལྟ་བུའི་ཚད་མེད་བཞི་ལ་སྦྱང་བ་ལན་གཅིག་ཙམ་མིན་པར་སེམས་ཅན་ཐམས་ཅད་ལ་བུ་གཅིག་པུའི་མ་ལྟ་བུའི་འདུ་ཤེས་མ་འབྱོངས་ཀྱི་བར་དུ་བསྒོམ་པར་བྱའོ།
གཉིས་པ་དངོས་གཞི་ནི།
མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར་ཡིན་པས་སེམས་ཅན་ཐམས་ཅད་མ་ཡིན་པར་ཤེས་དགོས། མར་གྱུར་དུས་དྲིན་ཆེན་པོས་བསྐྱངས་པ་དྲན་དགོས། དྲིན་དྲན་དུས་ཉམ་ཐག་དེ་རྣམས་ལ་དྲིན་གཟོ་འདོད་སྐྱེས་པ་ནི་སྙིང་རྗེས་གཞན་དོན་ལ་དམིགས་པའི་ཟུར་དང༌། དྲིན་གཟོ་བ་ལ་རྣམ་གྲོལ་གཏན་གྱི་བདེ་བ་སངས་རྒྱས་ཀྱི་གོ་འཕང་ལ་དགོད་པར་བྱ་སྙམ་པ་ཤེས་རབ་ཀྱིས་རྫོགས་བྱང་ལ་དམིགས་པའི་ཟུར་ཏེ། དེ་ལྟར་འབྲས་བུ་ལ་དམ་བཅའ་བ་སྨོན་པ་སེམས་བསྐྱེད་ཡིན་ལ། དེ་འདྲའི་ནུས་པ་ད་ལྟ་བདག་ལ་མི་འདུག་པས་ད་ནས་ཕ་རོལ་ཏུ་ཕྱིན་པ་དྲུག་སོགས་མི་ཟད་པ་བརྒྱད་ཅུ་ལ་བསླབ་པར་བྱ་སྙམ་དུ་རྒྱུ་ལ་དམ་བཅའ་བ་དང་བཅས་ཏེ་ལམ་ལ་དངོས་སུ་བསླབ་པ་འཇུག་པ་སེམས་བསྐྱེད་དོ། །འདི་ནི་དེ་བཞིན་གཤེགས་པའི་ཆོས་ཚུལ་རྒྱ་མཚོ་ལྟ་བུའི་ཉིང་ཁུ། མདོ་དང་སྔགས་ཀྱི་ལམ་མཐའ་དག་གི་སྲོག་ཤིང༌། དུས་གསུམ་རྒྱལ་བ་ཐམས་ཅད་ཀྱི་བགྲོད་པ་གཅིག་པུའི་ལམ་པོ་ཆེ་ཡིན་པས། ལེ་ལོ་དང་ཕྱི་བཤོལ་གྱི་དབང་དུ་མི་བཏང༌། འོལ་སྤྱི་དང་སྣེ་ཟིན་ཙམ་གྱིས་ཆོག་ཤེས་མི་བྱ་བར་འབད་པ་བརྒྱ་ཕྲག་གིས་རྒྱུད་ལ་བསྟེན་པར་བྱའོ།
གསུམ་པ་ལམ་གྱི་མཐུན་རྐྱེན་མཎྜལ་འབུལ་བ་ནི།
རང་གི་ལུས་ལོངས་སྤྱོད་ཁམས་གསུམ་གྱི་སྣོད་བཅུད་དཔལ་འབྱོར་ཏེ་སྤྲུལ་སྐུའི་ཞིང་དང་བརྟེན་པ་རྣམས་དང༌། ངེས་པ་ལྔ་ལྡན་ལོངས་སྐུ་རིགས་ལྔའི་ཆོ་འཕྲུལ། འོག་མིན་མཐའ་དབུས་དང་བྲལ་བ། རྒྱ་ཁྱོན་ཆོས་ཀྱི་དབྱིངས་དང་མཉམ་པའི་ཆོས་སྐུའི་བཀོད་པ་དང་བཅས་པ་རྒྱལ་བ་སྲས་བཅས་ལ་བསྟན་འགྲོའི་དཔལ་ཡོན་གོང་དུ་འཕེལ་བའི་ཕྱིར་དུ་འབུལ་བར་བགྱིའོ་སྙམ་དུ་མཎྜལ་གྱི་ཚོམ་བུ་དེ་རྣམས་སུ་དངོས་སུ་གསལ་བ་ནི་ཚོགས་ཆེན་རྫོགས་བྱེད་ཀྱི་ཐབས་ཁྱད་པར་ཅན་ཡིན་ནོ།
གསུམ་པ་གསང་སྔགས་དང་མཐུན་པའི་སྔོན་འགྲོ་ལ་གཉིས། གཙོ་བོ་བསྐྱེད་རིམ་དང་མཐུན་པ་རྡོ་རྗེ་སེམས་དཔའི་བསྒོམ་བཟླས། གཙོ་བོ་རྫོགས་རིམ་དང་མཐུན་པ་བླ་མའི་རྣལ་འབྱོར་རོ། དང་པོ་གཙོ་བོ་བསྐྱེད་རིམ་དང་མཐུན་པ་རྡོ་རྗེ་སེམས་དཔའི་བསྒོམ་བཟླས་ནི།
རང་ཐ་མལ་དུ་གནས་པའི་སྤྱི་བོར་དྲིན་ཆེན་རྩ་བའི་བླ་མ་རྣམ་པ་དཔལ་རྡོ་རྗེ་སེམས་དཔའ་རྒྱན་ཆ་ལུགས་ཡོངས་སུ་རྫོགས་པ་ཐུགས་ཀར་ཟླ་བའི་སྟེང་དུ་ཧཱུྃ་ལ་ཡི་གེ་བརྒྱ་པས་བསྐོར་བར་དམིགས་པ་རྟེན་གྱི་སྟོབས། སྔར་བྱས་ཀྱི་སྡིག་ལྟུང་ལ་འགྱོད་པ་སུན་འབྱིན་པའི་སྟོབས། ཕྱིན་ཆད་མི་བགྱིད་སྙམ་པ་སོར་ཆུད་པའི་སྟོབས། ངག་ནས་ཡི་གེ་བརྒྱ་པ་བཟླ་བ་གཉེན་པོ་ཀུན་ཏུ་སྤྱོད་པའི་སྟོབས་ཏེ་སྟོབས་བཞིའི་ངང་ནས་གསོལ་བ་དྲག་ཏུ་གདབ། བླ་མའི་སྐུ་ལས་བབས་པའི་བདུད་རྩིས་རང་གི་སྒོ་གསུམ་གྱི་ནད་གདོན་སྡིག་སྒྲིབ་སྡུག་བསྔལ་ཐམས་ཅད་རྣག་ཁྲག་སྲོག་ཆགས་དུད་ཁུ་མི་གཙང་བ་སོགས་ཀྱི་རྣམ་པར་ཐོན། མཐར་རང་ལུས་ཀྱང་ལན་ཚྭ་ཆུར་ཞུ་བ་ལྟར་སྦྱང་བའི་ཁུ་བ། ས་འོག་འཆི་བདག་གི་གཙོས་གདོན་དང་ལན་ཆགས་བདག་པོ་རྣམས་ཀྱི་ཁར་སོང་བས་དེ་དག་ཚིམ་ཞིང་བུ་ལོན་དང་གནོད་པ་ཐམས་ཅད་བྱང་ནས་སྟོང་ཉིད་དུ་ཡལ། སླར་རང་ཉིད་རྡོ་རྗེ་སེམས་དཔའ་ཡབ་བུམ་གསལ་བ་དམ་ཚིག་སེམས་དཔའི་ཐུགས་དབུས་སུ། སྤྱི་བོའི་བླ་མ་བྱོན་ནས་བཞུགས་པ་ཡེ་ཤེས་སེམས་དཔའ་དེའི་ཐུགས་ཀར་རྡོ་རྗེ་རྩེ་ལྔ་པ་གསལ་བ་ཏིང་འཛིན་སེམས་དཔའ་དེ་རྣམས་གསལ་དག་བརྟན་གསུམ་ཚང་བར་བསྒོམས་པ་ཏིང་འཛིན་ལྷའི་གཟེར། རྡོ་རྗེའི་ལྟེ་བར་ཟླ་བའི་གདན་ལ་ས་ཏྭའི་སྔགས་ཕྲེང་གཡས་སུ་འཁོར་བར་དམིགས་པ་ཟླ་བ་སྐར་ཕྲེང་གི་འཛབ་དམིགས། བཟླ་བྱའི་སྔགས་དང་རྩ་གནས་ཀྱི་ལྷ་རྣམས་ཀྱིས་སྔགས་སྒྲ་སྒྲོག་པར་དམིགས་པ་བུང་བ་ཚང་ཞུགས་ལྟ་བུ། སྔགས་ཕྲེང་ལས་སྔགས་ཕྲེང་གཉིས་པ་ཞིག་འཕྲོས་ཏེ་རང་གི་ཁ་ནས་ཐོན་ཡུམ་གྱི་ཞལ་དུ་ཞུགས་ཏེ་འཁོར་རྣམས་བརྒྱུད་ཡུམ་གྱི་མཁའ་ནས་ཐོན་རང་གི་གསང་བར་ཞུགས་པ་མགལ་མེ་ཀླད་བསྐོར་བཞིན་དུ་བཟླ་བ་དང༌། སྔགས་ཕྲེང་ལས་འོད་འཕྲོས་རྒྱལ་བ་མཆོད། སེམས་ཅན་རྣམས་ཀྱི་སྡུག་བསྔལ་སྦྱངས་ནས་སངས་རྒྱས་ཀྱི་གོ་འཕང་ལ་བཀོད། འོད་ཚུར་འདུས་མཆོག་ཐུན་མོང་གི་དངོས་གྲུབ་ཐོབ་པར་བསམས་པ་ནི་རྒྱལ་པོའི་ཕོ་ཉ་འགྱེད་པ་ལྟ་བུའི་འཛབ་དགོངས་ཏེ། འཛབ་དགོངས་བཞི་ཡི་ངང་ནས་སྔགས་བཟླ་བ་བཟླས་བརྗོད་སྔགས་ཀྱི་གཟེར། རང་གི་སྐུ་གསུང་ཐུགས་དང་སྔགས་ཕྲེང་ལས་འོད་ཟེར་དཀར་སེར་དམར་ལྗང་འཕྲོས་ཏེ་བདག་དང་སེམས་ཅན་ཐམས་ཅད་ཀྱི་ནད་གདོན་སྒྲིབ་གཉིས་ཞི། ཚེ་བསོད་ཉམས་རྟོགས་རྒྱས། རླུང་སེམས་ལྷ་མི་དབང་དུ་བསྡུས། དགྲ་བགེགས་རྟོག་ཚོགས་ཚར་བཅད་པར་བསམས་པ་ནི་འཕྲོ་འདུ་ཕྲིན་ལས་ཀྱི་གཟེར། དེ་ལྟར་སྒོམ་པའི་སྐབས་ཀུན་ཏུ་བདེན་མེད་སྒྱུ་མ་ལྟ་བུ་དྲན་པར་བྱ་ཞིང༌། མཐར་ལྷར་སྣང་མི་དམིགས་ནམ་མཁའ་ལྟ་བུའི་ངང་ལ་མཉམ་པར་འཇོག་པ་ནི་དགོངས་པ་མི་འགྱུར་བ་ཆོས་ཉིད་ཀྱི་གཟེར་ཏེ་གཟེར་སྔ་མ་གསུམ་གྱི་སྲོག་སྡོམ་པར་བྱེད་པ་ཡིན་ནོ། བླ་མ་རྡོ་རྗེ་སེམས་དཔའ་ནི་རིགས་བརྒྱའི་ཁྱབ་བདག་ཡིན་པས་སྐབས་འདིར་དེའི་དམིགས་རིམ་བསྟན་པ་ཡིན་ནོ།
གཉིས་པ་གཙོ་བོ་རྫོགས་རིམ་དང་མཐུན་པ་བླ་མའི་རྣལ་འབྱོར་ནི། །
རང་ཉིད་རྡོ་རྗེ་རྣལ་འབྱོར་མར་གསལ་བའི་མདུན་མཁར་པདྨ་ཉི་ཟླའི་སྟེང་དུ་ངོ་བོ་རང་གི་རྩ་བའི་བླ་མ་ལ་རྣམ་པ་ཨོ་རྒྱན་རྡོ་རྗེ་འཆང་ལ་རྩ་གསུམ་དམ་ཅན་དང་བཅས་པའི་ཚོགས་ཀྱིས་མཛེས་པ་ར་བརྒྱན་པ་གསལ་བ་ལ། གསོལ་བ་བཏབ་པས་བླ་མའི་གནས་གསུམ་ནས་འོད་ཟེར་དཀར་དམར་མཐིང་གསུམ་བྱུང་སྟེ་རང་གི་གནས་གསུམ་དུ་ཐིམ་པས་སྒོ་གསུམ་རྡོ་རྗེ་གསུམ་དུ་བྱིན་གྱིས་བརླབས། སླར་ཡང་བླ་མ་འཁོར་བཅས་འོད་དུ་ཞུ་ནས། རང་གི་སྤྱི་བོ་ནས་སྙིང་གར་ཐིམ་པས། བུམ་གསང་ཤེས་རབ་ཡེ་ཤེས་ཏེ་དབང་བཞི་ཐོབ། སད་རྨི་གཉིད་འཐུག་སྙོམས་འཇུག་གི་སྒྲིབ་པ་བཞི་དག །རྣམ་སྨིན། ཚེ་དབང༌། ཕྱག་ཆེན། ལྷུན་གྲུབ་སྟེ་ལམ་བཞི་འབྱོངས། སྤྲུལ་སྐུ། ལོངས་སྐུ། ཆོས་སྐུ། ངོ་བོ་ཉིད་སྐུ་སྟེ་སྐུ་བཞིའི་གོ་འཕང་རྒྱུད་ལ་བཞག་པར་བསམས་ལ། བླ་མའི་ཐུགས་དང་རང་སེམས་དབྱེར་མེད་ཀྱི་འདུན་པ་དང་མ་བྲལ་བའི་ངང་ནས་མཉམ་པར་གཞག་པར་བྱའོ། །དངོས་གཞིའི་ལྟ་བ་ངོ་ཤེས་ཟིན་པ་ཞིག་ཡིན་ན་དེ་ཡི་ངང་དུ་གཞག །མིན་ན་དབུ་མའི་དཔྱད་པ་དང༌། ཕྱག་ཆེན་གྱི་རྩེ་གཅིག་འཇོག་པའི་དྲན་པ་རེས་མོས་སུ་བསྒོམ་པར་བྱའོ། །ཐུན་མཚམས་རྣམས་སུ་སྣང་བ་ཐམས་ཅད་བླ་མའི་རྣམ་རོལ་དུ་མོས་ཤིང་དག་སྣང་དང་སྙིང་རྗེ་བྱང་ཆུབ་ཀྱི་སེམས་ལ་རྩལ་སྦྱང་བར་བྱ་སྟེ། བླ་མ་དགོངས་འདུས་སྐུ་རྒྱུད་ཤེལ་གྱི་རི་བོ་ལས། སྙིང་རྗེ་བྱང་ཆུབ་སེམས་བསྒོམས་ལ༔ རང་གི་བསམ་རྒྱུད་བྱིན་གྱིས་བརླབ༔ གར་སྡོད་ཨོ་རྒྱན་གནས་སུ་མོས༔ ས་ཕྱོགས་ཐམས་ཅད་བྱིན་གྱིས་བརླབ༔ ཁང་པ་གཞལ་ཡས་ཁང་དུ་དམིགས༔ གནས་མལ་བྱིན་གྱིས་བརླབ་པར་བྱ༔ གང་ཚོགས་ལྷ་ཡི་རྣམ་པར་བལྟ༔ ཡེ་ཤེས་ལྷ་རུ་བྱིན་གྱིས་བརླབ༔ བཟའ་བཏུང་བདུད་རྩིར་མོས་བྱས་ཏེ༔ མཆོད་པའི་རྫས་སུ་བྱིན་གྱིས་བརླབ༔ དེ་ལྟར་བྱིན་རླབས་རྣམ་པ་ལྔའི༔ སྤྲོས་པའི་ཡན་ལག་བསམ་མི་ཁྱབ༔ ཅེས་གསུངས་པ་བཞིན་ཉམས་སུ་བླངས་ན་མཆོག་ཐུན་དངོས་གྲུབ་མཐའ་དག་བདེ་བླག་ཏུ་འཐོབ་པར་འགྱུར་རོ། །བླ་མའི་རྣལ་འབྱོར་འདི་ནི་སྔོན་འགྲོའི་སྐབས་ཙམ་དུ་མ་ཟད་དངོས་གཞིའི་དུས་སུ་ཡང་གེགས་སེལ་བོགས་འདོན་ཐམས་ཅད་ཀྱི་མན་ངག་གི་རྩ་བ་ཡིན་པས་ཉམས་སུ་བླང་བར་བྱའོ།
གཉིས་པ་ཐུན་མིན་གྱི་སྔོན་འགྲོ་ལ་གཉིས། དབུ་མའི་ལྟ་བ་ལ་བརྟེན་ཏེ་སེམས་ཀྱི་ཁང་བུ་བཤིག་པ། ཕྱག་ཆེན་གྱི་བསྒོམ་པ་ལ་བརྟེན་ནས་བཞག་ཐབས་ཀྱི་གནད་བཤད་པའོ། དང་པོ་དབུ་མའི་ལྟ་བ་ལ་བརྟེན་ཏེ་སེམས་ཀྱི་ཁང་བུ་བཤིག་པ་ལ་གཉིས་ལས། སྣང་བ་ཐམས་ཅད་སེམས་ཀྱི་ཆོ་འཕྲུལ་དུ་ཐག་བཅད། སེམས་རང་གི་ངོ་བོ་སྐྱེ་མེད་དུ་གཏན་ལ་དབབ་པའོ། དང་པོ་སྣང་བ་ཐམས་ཅད་སེམས་ཀྱི་ཆོ་འཕྲུལ་དུ་ཐག་བཅད་ནི།
འཁོར་འདས་ཀྱི་སྣང་བ་ཐམས་ཅད་སེམས་ཀྱི་ཆོ་འཕྲུལ་ཡིན་ཏེ། དོ་ཧ་ལས། སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལས་སྲིད་དང་མྱ་ངན་འདས་འཕྲོ་བ། །ཞེས་དང༌། མདོ་ལས། ཆོས་རྣམས་སྔོན་དུ་ཡིད་འགྲོ་ཞིང༌། །ཡིད་མགྱོགས་ཡིད་ཉིད་གཙོ་བོ་ཡིན། །ཞེས་གསུངས་པ་ལྟར། དཔེར་ན་ཆུ་གཅིག་ལ་ལ་ལས་ཁྲོ་ཆུ་རུ་མཐོང༌། ལ་ལས་རྣག །འགའ་ཞིག་གིས་བདུད་རྩི། འགའ་རེས་རྣམ་ཤེས། ལ་ལས་ནམ་མཁའ། འགའ་རེས་གནས་ཁང་དུ་མཐོང་ཚེ་རང་རང་ལ་ཡུལ་དེས་བྱ་བ་བྱེད་པར་མི་བསླུ་ཡང་དོན་ལ་ཐམས་ཅད་ཚོགས་པ་མི་སྲིད། འདི་བདེན་ལ་འདི་མི་བདེན་ཞེས་ཁྱད་དབྱེ་རྒྱུ་མེད་པར་ཐམས་ཅད་རང་སྣང་ཙམ་ཡིན། བདེ་བ་དང་སྡུག་བསྔལ་ཡང་སེམས་ཀྱིས་བདག་ཏུ་མ་བཟུང་ན་ཉམས་སུ་མི་མྱོང་བ་ས་རྡོ་སོགས་ལྟ་བུ་ཡིན། རྨི་ལམ་གྱི་སྣང་བ་ལ་བདེན་པར་བཟུང་ན་ཕན་གནོད་དུ་སྣང་ཡང༌། རྨི་ལམ་ངོ་ཤེས་ན་ཕན་གནོད་མེད་པ་བཞིན་ད་ལྟའི་ཕན་གནོད་དུ་སྣང་བ་ཡང་སེམས་ཀྱིས་འཛིན་ཚུལ་ཙམ་ཡིན། དེ་བཞིན་དུ་བཟང་ངན་དགྲ་གཉེན་མཛེས་མི་མཛེས་དཀོན་མོད་རིན་ཐང་ཆེ་ཆུང་བདག་དང་གཞན་སོགས་ཐམས་ཅད་སེམས་ཀྱིས་བཟོས་པ་ཡིན། དེར་མ་ཟད་སྣང་བ་ཙམ་པོ་འདི་ཡང་སེམས་ཀྱི་རོལ་བ་སྟེ། དཔལ་ལྡན་ཟླ་བས། སེམས་ཉིད་ཀྱིས་ནི་སེམས་ཅན་འཇིག་རྟེན་དང༌། སྣོད་ཀྱི་འཇིག་རྟེན་ཤིན་ཏུ་དཔག་ཡས་བཀོད། །འགྲོ་བ་མ་ལུས་ལས་ལས་སྐྱེས་ཞེས་གསུངས། །སེམས་སྤངས་ན་ནི་ལས་ཀྱང་ཡོད་མ་ཡིན། །ཞེས་གསུངས་པ་བཞིན་ནོ། །དེ་བཞིན་དུ་མྱང་འདས་ཡང་སེམས་དག་པའི་རྩལ་ལས་ཤར་བ་ཙམ་ཡིན་ཏེ། ཀྱཻ་རྡོ་རྗེ་ལས། འཇིག་རྟེན་ཁམས་ནི་གང་དུ་ཡང༌། །སངས་རྒྱས་གཞན་དུ་རྙེད་མི་འགྱུར། །སེམས་ནི་རྫོགས་པའི་སངས་རྒྱས་ཉིད། །ཅེས་དང༌། དུས་ཀྱི་འཁོར་ལོ་བསྡུས་པའི་རྒྱུད་ལས། སེམས་ནི་དག་ན་མི་དེ་ཡང་ནི་རྒྱལ་བའི་དབང་པོར་འགྱུར་ཏེ་སངས་རྒྱས་གཞན་གྱིས་ཅི་ཞིག་བྱ། །ཞེས་གསུངས་པ་ལྟར་ཡིན་པས་ཕྱི་ཡུལ་སྣང་སྣ་ཚོགས་ལ་དོན་མེད་ཀྱི་དཔྱད་པ་རྒྱ་མི་བསྐྱེད་པར། ནང་སེམས་ཀྱི་ཆོས་ཉིད་ཁོ་ན་ལམ་དུ་བྱེད་པ་ནི་མན་ངག་ཟབ་མོའི་ཁྱད་ཆོས་ཏེ། ཇི་སྐད་དུ། ཕར་བལྟས་རྒྱང་གི་ཆོས་བརྒྱ་བས། །ཚུར་བལྟས་སེམས་ཀྱི་ཆོས་གཅིག་མཆོག །ཅེས་གསུངས་པ་ལྟར། གཅིག་ཤེས་ཀུན་གྲོལ་གྱི་གནད་སེམས་ཀྱི་རང་བཞིན་གཏན་ལ་དབབ་པར་བྱའོ།
གཉིས་པ་སེམས་རང་གི་ངོ་བོ་སྐྱེ་མེད་དུ་གཏན་ལ་དབབ་པ་ནི།
སེམས་ཀྱི་བྱུང་གནས་འགྲོ་གསུམ་ལ་བརྟགས་ནས་རྣམ་ཐར་སྒོ་གསུམ་གྱི་རང་བཞིན་དུ་ཤེས་དགོས་ཏེ། འདས་རྗེས་ལས། དེ་ནས་སེམས་ཀྱི་བྱུང་ས་བཙལ༔ མ་རྙེད་ཆོས་ཀྱི་སྐུ་དང་སྤྲད༔ དེ་ནས་སེམས་ཀྱི་གནས་ས་བཙལ༔ མ་རྙེད་ལོངས་སྤྱོད་སྐུ་དང་སྤྲད༔ དེ་ནས་སེམས་ཀྱི་འགྲོ་ས་བཙལ༔ མ་རྙེད་སྤྲུལ་པའི་སྐུ་དང་སྤྲད༔ ཅེས་གསུངས་པའི་དོན་གཏན་ལ་ཕབ་པ་ལ་དབུ་མའི་རིགས་པ་འདི་ཆོད་ཆེ་ལ་ཕན་ཡོན་ཡང་ཆེ་སྟེ། ངེས་ཤེས་སྒྲོན་མེ་ལས། ཀ་དག་གདར་ཤ་ཆོད་པ་ལ། །ཐལ་འགྱུར་ལྟ་བ་མཐར་ཕྱིན་དགོས། །སྤྲོས་བྲལ་ཙམ་གྱི་ཆ་ནས་ནི། །འདི་གཉིས་ཁྱད་པར་མེད་དོ་གསུངས། །ཞེས་དང༌། བཞི་བརྒྱ་པ་ལས། བསོད་ནམས་ཆུང་ངུས་ཆོས་འདི་ལ། །ཐེ་ཚོམ་ཙམ་ཡང་ཟ་མི་འགྱུར། །གལ་ཏེ་ཐེ་ཚོམ་ཟོས་གྱུར་ན། །སྲིད་པའི་རྩ་བ་ཧྲུལ་པོར་བྱེད། །ཅེས་གསུངས་པའི་ཕྱིར་རོ། །དེ་ལ་འདིར་རྒྱུ་ལ་དཔྱོད་པ་རྡོ་རྗེའི་གཟེགས་མ་དང་འབྲས་བུ་ལ་དཔྱོད་པ་ཡོད་མེད་སྐྱེ་འགོག་གཉིས་ཀྱིས་སེམས་ལ་བྱུང་ས་མེད་པར་གཏན་ལ་ཕབ། ངོ་བོ་ལ་དཔྱོད་པ་གཅིག་ཏུ་བྲལ་གྱིས་སེམས་ལ་གནས་ས་མེད་པར་ངོ་སྤྲད། ཐམས་ཅད་ལ་དཔྱོད་པ་རྟེན་འབྲེལ་ཆེན་མོའི་གཏན་ཚིགས་ཀྱིས་སེམས་ལ་འགྲོ་ས་མེད་པར་ཐག་བཅད་པའོ། དང་པོ་ནི་སེམས་འདི་བདག་གམ་གཞན་ནམ་གཉིས་ཀའམ་རྒྱུ་མེད་ལས་སྐྱེ། བདག་ལས་སྐྱེའོ་སྙམ་ན་བདག་གྲུབ་ཟིན་པའི་ཕྱིར་སྐྱེ་ཅི་དགོས། གྲུབ་ཟིན་པ་ཡང་སྐྱེ་དགོས་ན་སྐྱེ་བ་དོན་མེད་པ་དང་སྐྱེ་བའི་མཐའ་ལ་ཐུག་པ་མེད་པར་འགྱུར་རོ། །གཞན་ལས་སྐྱེ་ན་འཕྲད་ནས་སྐྱེད་དམ་མ་འཕྲད་པར་སྐྱེད། འཕྲད་ནས་སྐྱེད་ན་འཕྲད་ཡུལ་སེམས་གྲུབ་ཟིན་ཕྱིར་སྐྱེད་ཅི་དགོས། མ་འཕྲད་ཀྱང་སྐྱེད་ན་ཤར་ཕྱོགས་ཀྱི་ས་འོག་ཏུ་གཏོར་བའི་ས་བོན་གྱིས་ནུབ་ཕྱོགས་ཀྱི་འབྲས་བུ་ཡང་སྐྱེད་པར་འགྱུར་རོ། བདག་གཞན་གཉིས་ཀ་ལས་སྐྱེད་དོ་སྙམ་ན། གཉིས་ཀ་ལ་བརྗོད་པའི་སྐྱོན་གྱིས་གནོད་དོ། །རྒྱུ་མེད་ལས་སྐྱེའོ་སྙམ་ན། ས་རྡོ་སོགས་ལ་སེམས་ཡོད་པར་འགྱུར་ཏེ་རྒྱུ་མི་དགོས་པའི་ཕྱིར་རོ། །ཞེ་སྡང་ལྟ་བུ་གཅིག་པོ་ཡང་དུས་རྟག་ཏུ་ཡོད་པར་འགྱུར་ཏེ་རྒྱུའི་འཕེན་ཤུགས་ཀྱི་ཡུན་ལ་ལྟོས་མི་དགོས་པའི་ཕྱིར། ཡང་ན་གཏན་ནས་མི་སྐྱེ་བར་འགྱུར་ཏེ་རྒྱུ་མེད་པའི་ཕྱིར། ནམ་མཤར་ལོ་ཏོག་མི་སྐྱེ་བ་བཞིན། ཡང་མུ་བཞི་རུ་དཔྱད་ན་ཡང་སེམས་སྐྱེ་བ་མི་འཐད་དེ་རྒྱུ་གཅིག་གིས་སེམས་གཅིག་སྐྱེད་དོ་སྙམ་ན་བེམ་པོ་གཅིག་གིས་སྐྱེད་དམ་སེམས་གཅིག་གིས་སྐྱེད། དང་པོ་ལྟར་ན་ས་རྡོ་སོགས་ལས་སྐྱེད་དམ་དབང་པོ་ཅན་གྱི་ལུས་ཀྱིས་སྐྱེད། སྔ་མ་ལྟར་ན་ས་རྡོ་ལ་སེམས་ཡོད་པར་འགྱུར་ལ། གཉིས་པ་ལྟར་ན་ཤི་ཟིན་པའི་རོ་ལ་སེམས་ཡོད་པར་འགྱུར་རོ། རྐྱེན་གཞན་དགོས་སོ་སྙམ་ན་རྒྱུ་གཅིག་མ་ཡིན་པར་འགྱུར་རོ། །སེམས་གཅིག་གིས་སྐྱེད་དོ་སྙམ་ན་དད་པ་ལྟ་བུ་རང་གི་རིགས་ཅན་དད་པས་སྐྱེད་དམ། ཞེ་སྡང་ལྟ་བུ་གཞན་གྱིས་སྐྱེད། དང་པོ་ལྟར་ན་དད་པ་གཅིག་གིས་སྐྱེད་ན་དེའི་རྒྱུན་བསྐལ་པའི་བར་དུ་མི་ལྡོག་པར་འགྱུར་ཏེ་རྒྱུ་ཚང་ན་འབྲས་བུ་གདོན་མི་ཟ་བར་འབྱུང་དགོས་པའི་ཕྱིར། གཉིས་པ་ལྟར་ན་ཞེ་སྡང་སྐད་ཅིག་གཉིས་པ་མེད་པར་འགྱུར་ཏེ་རང་འབྲས་དད་པ་སྐྱེད་དགོས་པའི་ཕྱིར། གཉིས་ཀ་བསྐྱེད་ན་ཅི་སྐྱོན་སྙམ་ན་འབྲས་བུ་གཅིག་མ་ཡིན་པར་འགྱུར་རོ། རྒྱུ་དུ་མས་སེམས་དུ་མས་སྐྱེད་དོ་སྙམ་ན། རྒྱུ་རེ་རེ་བཞིན་ནུས་པ་མེད་ན་དུ་མ་ཚོགས་ཀྱང་མི་ཕན་ཏེ་དཔེར་ན་མི་བརྒྱ་ལ་རེ་རེ་བཞིན་མིག་མེད་ན། བརྒྱ་པོ་ལྷན་དུ་ཚོགས་ཀྱང་མིག་འབྱུང་མི་སྲིད་པ་བཞིན་ནོ། །རྒྱུ་དུ་མས་སེམས་གཅིག་སྐྱེད་དོ་སྙམ་ན་རྒྱུ་དུ་མས་མཉམ་དུ་སྐྱེད་དམ་རིམ་གྱིས་སྐྱེད། དང་པོ་མི་རུང་སྟེ་འབྲས་བུ་གཅིག་ཡིན་པ་གང་ཞིག་གཅིག་དང་འཕྲད་པ་དེ་གཞན་ལ་འཕྲད་མི་སྲིད་པའི་ཕྱིར། ཕྱི་མ་ལྟར་ན་སྔ་མས་བསྐྱེད་ཟིན་པས་ཕྱི་མ་རྣམས་དོན་མེད་དོ། སྔ་མས་མ་བསྐྱེད་ན་སྔ་མ་རྒྱུ་མ་ཡིན་པར་འགྱུར་ལ། སྔ་ཕྱི་གཉིས་ཀྱིས་གཉིས་བསྐྱེད་ན་འབྲས་བུ་གཅིག་མ་ཡིན་པར་འགྱུར་རོ། །རྒྱུ་གཅིག་གིས་སེམས་གཅིག་སྐྱེད་དོ་སྙམ་ན་ཕྱོགས་དང་དུས་ཀྱི་ཆར་བསིལ་ན་རྒྱུ་གཅིག་པ་ཞིག་མི་སྲིད་དོ། །འབྲས་བུའི་ངོས་ནས་དཔྱད་ན་ཡང་སེམས་སྐྱེ་བ་མི་སྲིད་དེ་འབྲས་བུ་ཡོད་པ་ཞིག་བསྐྱེད་ན། ཡོད་པ་སྐྱེད་མི་དགོས་ཏེ་ཡོད་ཟིན་པའི་ཕྱིར། མེད་པ་སྐྱེ་བ་མ་ཡིན་ཏེ་ངོ་བོ་མེད་པའི་ཕྱིར་རོ། །དུས་གསུམ་ལ་དཔྱད་ནའང་སྐྱེ་བ་མི་འགྲུབ་སྟེ་སེམས་འདས་པ་ཞིག་སྐྱེའོ་སྙམ་ན་འགགས་ཟིན་པའི་ཕྱིར་སྐྱེ་མི་ནུས། དེ་བཞིན་ད་ལྟ་བ་གྲུབ་ཟིན་པའི་ཕྱིར་སྐྱེ་མི་དགོས། མ་འོངས་པ་ལ་དངོས་པོ་མེད་པའི་ཕྱིར་སྐྱེ་བ་མི་སྲིད་དོ།
གཉིས་པ་སེམས་ལ་གནས་པ་མེད་པར་ངོ་སྤྲད་པ་ནི།
སེམས་འདི་ཡུལ་གཟུགས་སོགས་ལ་གནས་སམ་ནང་ལུས་ལ་གནས། དང་པོ་ལྟར་ན་ཡུལ་སྣང་རགས་པ་རྣམས་ཕྲ་བར་བསིལ་ཕྲ་བ་གཞི་མེད་དུ་བསིལ་ཚེ་གང་དུ་གནས། གཉིས་པ་ལྟར་ན་ལུས་དང་ངོ་བོ་དབྱེར་མེད་དུ་གནས་སམ་ཐ་དད་དུ་གནས། དང་པོ་ལྟར་ན་ཤི་བའི་རོ་ལ་ཡང་སེམས་ཡོད་པར་འགྱུར་ལ། གཉིས་པ་ལྟར་ན་ལུས་ལ་ཁྱབ་ནས་གནས་སམ་སྟོད་སྨད་ལྟ་བུ་ཕྱོགས་རེ་ལ་གནས། དང་པོ་ལྟར་ན་སོར་མོ་ལྟ་བུ་གཅིག་མཚོན་གྱིས་བཅད་ཚེ་སེམས་ཀྱི་ཆ་ཤས་ཤིག་བཅད་པར་འགྱུར་ལ། །གཉིས་པ་ལྟར་ན་ལུས་ཀྱི་སྟོད་ན་གནས་སོ་སྙམ་ན་སྨད་དུ་མཚོན་གྱིས་བསྣུན་ཚེ་སྡུག་བསྔལ་མི་མྱོང་བར་འགྱུར་ལ། སེམས་མྱུར་བས་དེར་ཐོན་པས་མྱོང་ངོ་སྙམ་ན། དུས་གཅིག་ཏུ་སྟོད་སྨད་གཉིས་ལ་མཚོན་གྱིས་བསྣུན་ན་ཅིག་ཤོས་མི་མྱོང་བར་འགྱུར་རོ། །སྙིང་ནང་ལྟ་བུ་གཅིག་ལ་གནས་སོ་སྙམ་ན། སྙིང་གི་སྟོད་སྨད་བར་གསུམ་གང་དུ་གནས། དེ་བཞིན་དུ་སྟོད་ལྟ་བུ་གཅིག་ལ་ཡང་སྟེང་འོག་བར་གསུམ་གྱིས་བགོ་རུང་ལ། མཐར་ཆ་མེད་ཀྱི་བར་དུ་བསིལ་ན། ཆ་མེད་གཅིག་པོ་ལ་སྟེང་མ་དང་ཉེ་བའི་ཆ་དང་འོག་མ་དང་ཉེ་བའི་ཆ་གཉིས་མེད་ན་རྡུལ་ཕྲན་གསུམ་རྡུལ་ཕྲེན་གཅིག་གི་གོ་སར་ཤོང་ནས་མཐར་གླིང་བཞི་རི་རབ་དང་བཅས་པ་རྡུལ་ཕྲན་གཅིག་གི་གོ་སར་ཤོང་བར་འགྱུར་ལ། ཆ་གཉིས་ཡོད་ན་དེ་ལ་ཡང་སྟེང་ཆ་བར་ཆ་འོག་ཆ་གསུམ་ཡོད་པར་འགྱུར་བས་གནས་ས་གཅིག་མི་རྙེད་པས་དུ་མ་ཡོད་པ་མི་སྲིད་དོ། །གནས་པ་པོ་སེམས་རང་གི་ངོ་བོ་ལ་དཔྱད་ན། སེམས་འདི་བེམ་པོའི་ངོ་བོར་ཡོད་དམ། ལྡན་མིན་འདུ་བྱེད་ཀྱི་ངོ་བོར་ཡོད་དམ། སེམས་ཀྱི་ངོ་བོར་ཡོད། དང་པོ་ལྟར་ན་ཤ་དོག་དཀར་དམར་སོགས་དང༌། དབྱིབས་གྲུ་བཞི་སོགས་དང༌། དེ་བཞིན་དུ་སྒྲ་དྲི་རོ་རེག་བྱ་སོགས་གང་གི་ངོ་བོར་ཡོད་དཔྱད་ན་རྙེད་པའི་ཐབས་མེད། གཉིས་པ་ལྟར་ན་གྲུབ་མཐའི་སྒྲོ་བཏགས་ཙམ་མ་གཏོགས་རང་གི་ངོ་བོ་གཏན་ནས་མེད་དོ། །གསུམ་པ་ལྟར་ན་ཡང་གཅིག་དང་དུ་མ་གང་གི་ཚུལ་དུ་ཡང་མེད་དེ། ཤེས་པ་རགས་པའི་རྒྱུན་རྣམས་དུས་མཐའི་ཆ་མེད་ཀྱི་བར་དུ་བཤིག་ཏུ་རུང་ལ། དུས་མཐའི་ཆ་མེད་གཅིག་གི་ཡུན་ལ་ཉི་གྲིབ་ཡང་མི་སྡོད་པས་ཅུང་ཟད་ཅིག་གཅོད་དགོས་ལ། ཉི་གྲིབ་ཀྱི་ས་ཁྱོན་འདྲ་བ་མང་པོ་མདའ་འཕངས་བས་གཅོད་དགོས་ལ། མདས་ཀྱང་ས་ཁྱོན་རྣམས་རིམ་གྱིས་བགྲོད་དགོས་པས། མདས་རྡུལ་ཕྲན་གཅིག་གཅོད་པའི་ཡུན་ལ་ཉི་མ་ཡང་མི་སྡོད་པར་འགྲོ་དགོས་པའི་དཔེ་ལ་བསམས་ཚེ། སྐད་ཅིག་ཆ་མེད་ལ་གཞི་མེད་དུ་མ་གྱུར་གྱི་བར་དུ་དབྱེར་རུང་ཕྱིར་གཅིག་བདེན་ཞིག་མི་སྲིད་ལ། རྩོམ་གཞི་གཅིག་མེད་ན་དུ་མ་ཡང་རྙེད་ཐབས་མེད་དོ།
གསུམ་པ་འགྲོ་ས་མེད་པར་ཐག་བཅད་པ་ནི།
སེམས་རང་གི་ངོ་བོ་ཡེ་ནས་མ་གྲུབ་པར་ངོས་ཟིན་པས་འགྲོ་བ་མི་སྲིད་པར་ཤེས་མོད། འོན་ཀྱང་སླར་ཡང་དཔྱད་ན། སེམས་གཞན་དུ་འགྲོ་མི་སྲིད་དེ་འགྲོ་བ་ཞིག་མི་འགྲོ་སྟེ་འགྲོ་བ་ལ་བྱ་བ་གཉིས་པ་མེད་པའི་ཕྱིར། མི་འགྲོ་བ་ཡང་འགྲོ་བར་འགལ་བའི་ཕྱིར། འགྲོ་བའི་ཡུལ་ལ་དཔྱད་ན་སོང་ཟིན་པ་ལ་མི་འགྲོ་སྟེ་འགགས་ཚར་བའི་ཕྱིར། མ་སོང་བ་ལ་མི་འགྲོ་སྟེ་མ་སྐྱེས་པའི་ཕྱིར། ད་ལྟ་བ་ལ་མི་འགྲོ་སྟེ་དུས་མཉམ་སྐད་ཅིག་གཅིག་ལ་འགྲོ་ཚེ་མེད་པའི་ཕྱིར། དེ་བཞིན་དུ་འགྱུར་བ་ཡང་མི་འཐད། རྟག་ན་མི་འགྱུར་ཏེ་རྟག་པའི་ཕྱིར། མི་རྟག་ན་མི་འགྱུར་ཏེ་སྐད་ཅིག་གཅིག་ལ་འགྱུར་ཚེ་མེད་པའི་ཕྱིར། དེ་བཞིན་དུ་སེམས་འགག་པ་ཡང་མི་སྲིད་དེ་སེམས་འགགས་པ་ཞིག་འགག་གམ་མ་འགགས་པ་ཞིག་འགག །དང་པོ་འགག་མི་དགོས་ཏེ་ཤོ་རང་འགགས་པ་ཡིན་པའི་ཕྱིར། གཉིས་པ་མི་འགག་སྟེ་ཤོ་མ་འགགས་པ་ཡིན་པའི་ཕྱིར། འགགས་མ་འགགས་གཉིས་མིན་པའི་གཞན་མི་སྲིད་དོ། །འོ་ན་སེམས་འདི་རྟག་གམ་སྙམ་ན་རེས་དགའ་བ་རེས་མི་དགའ་བ་རེས་འཛིན་མེད་དུ་གནས་པ་སོགས་གཏན་དུ་རྟག་པ་མེད་པར་མངོན་སུམ་གྱིས་གྲུབ་ལ། སེམས་གཅིག་སྐྱེས་ནས་མ་འགགས་ཀྱི་བར་ལ་རྟག་པ་གཅིག་ཡིན་ནོ་སྙམ་ན། སྐྱེས་མ་ཐག་པ་ཡང་རང་གྲུབ་ཙམ་ནས་འགག་དགོས་པར་ཐལ། འགག་ཁ་མ་དང་གཅིག་ཡིན་པའི་ཕྱིར། ཡང་ན་འགགས་ཁ་མ་ཡང་རྒྱུན་རིང་དུ་གནས་པར་ཐལ། སྐྱེས་མ་ཐག་པ་དང་གཅིག་ཡིན་པའི་ཕྱིར། དེ་ལྟར་གཞན་རྣམས་ལ་དཔྱད་ན་རྟག་པ་མེད་པར་རིགས་པས་གྲུབ་པར་འགྱུར་རོ། །དེའི་ཕྱིར་སེམས་འདི་ཡེ་ནས་མ་སྐྱེས་ཤིང་རྟེན་འབྲེལ་གྱི་སྣང་ཚུལ་འགག་པ་མེད་པ་ཆུ་ནང་ཟླ་གཟུགས་ལྟ་བུ་ཡིན་པས་འགྲོ་བའམ་འགག་པ་མི་སྲིད་པར་ཐག་གཅད་དོ། །དེ་ལྟར་བསྟན་པའི་སྟོང་ཉིད་ཀྱི་ལྟ་བ་ནི་གཏན་ཚིགས་ཀྱིས་གོ་བ་དང༌། ཁྲེགས་ཆོད་ཀྱི་ལྟ་བ་ཉམས་མྱོང་གིས་མཐོང་བའི་ཁྱད་ཙམ་མ་གཏོགས་གཅིག་ཡིན་པར་མ་ཤེས་ནས། དངོས་གཞིའི་དུས་སུ་སྟོང་ཉིད་སྐྱོན་ཅན་དུ་བཟུང་ནས་ཞི་གནས་ཙམ་ལ་གདེང་བཅའ་བར་བྱས་ན། སྲིད་རྩ་གཅོག་པའི་ནུས་པ་ཙམ་ཡང་དཀའ་སྙམ། འདིར་ནི་ལྷག་མཐོང་སྒོ་ཅན་གྱི་རྣལ་འབྱོར་པ་ལ་དབུ་མ་སྔོན་འགྲོའི་ཆོས་སུ་བསྟན་པ་ཡིན་ནོ།
གཉིས་པ་ཕྱག་ཆེན་གྱི་སྒོམ་པ་ལ་བརྟེན་ནས་བཞག་ཐབས་ཀྱི་གནད་བསྟན་པ་ནི།
རྣལ་འབྱོར་བཞིས་ཉམས་སུ་ལེན་དགོས་ཏེ། དང་པོ་རྩེ་གཅིག་གི་རྣལ་འབྱོར་ནི་སེམས་འཕྲོ་ན་འཕྲོ་བའི་ངོ་བོ་ལ་བལྟས་ཚེ་འཕྲོ་བ་རང་འགག་ཏུ་འགྲོ་བའི་ངང་ལ་མཉམ་པར་བཞག །གནས་ན་རང་ས་བཟུང་ནས་རྣམ་རྟོག་གཞན་གྱི་གོ་བཀག་ལ་ངང་སྐྱོང༌། འདི་དུས་ལྷ་སྐུ་དང་ཡིག་འབྲུ་སོགས་ལ་དམིགས་ནས་སེམས་འཛིན་ཐབས་ཡོད་ཀྱང་སེམས་ཀྱིས་སེམས་ལ་ལྟ་བ་ནི་ཚེགས་ཆུང་ལ་གེགས་མེད་པའི་ཐབས་དམ་པ་ཡིན་ནོ། །དུས་ཀུན་ཨ་འཐས་ཀྱིས་དྲན་པའི་བྱ་ར་བསྟེན་ནས་མི་རྟོག་པ་ཁོ་ནའི་ངང་དུ་མཉམ་པར་འཇོག །གཉིས་པ་སྤྲོས་བྲལ་གྱི་རྣལ་འབྱོར། སེམས་འགྱུ་འཕྲོ་དང་བྲལ་བ་སྟོང་པ་ནམ་མཁའ་ལྟ་བུའི་ངང་དུ་སྟོང་འཛིན་གྱི་དྲན་པས་ས་བཟུང་ནས་ཉམས་སུ་བླང༌། གསུམ་པ་རོ་མཉམ་གྱི་རྣལ་འབྱོར་སྟོང་པའི་རང་རྩལ་སྣ་ཚོགས་སུ་ཤར་བའི་དོན། སྟོང་དང་རྟེན་འབྱུང་དབྱེར་མེད་དུ་ཤེས་པའི་དྲན་པ་བསྟེན། བཞི་པ་ཡུལ་སེམས་དབྱེར་མེད་དུ་འདྲེས་ནས་སྒོམ་མེད་རྒྱུན་དུ་ཤར་བའི་ངང་དུ་ཡེངས་མེད་ཀྱི་དྲན་པ་བསྟེན་ནས་ཉམས་སུ་ལེན་དགོས་པ་ཡིན་ནོ། །མདོར་ན་རྟོག་ཚོགས་ཐམས་ཅད་དང་བྲལ་བར་རྩེ་གཅིག་ཏུ་འཇོག་པ་ནི་ཆོས་འདིའི་ཉམས་ལེན་གྱི་མཐིལ་ཡིན་ཏེ། ཕྱག་ཆེན་གྱི་སྒོམ་པའི་གནད་བསྡུས་པ་ཏེ་ལོའི་ཆོས་དྲུག་ཏུ་གསུངས་པ་ལས། མི་མནོ་མི་བསམ་མི་དཔྱད་ཅིང༌། །མི་བསྒོམ་མི་སེམས་རང་བབས་བཞག །ཅེས་པ་དེ་ཡིན་པའི་ཕྱིར་རོ། །དེ་ལྟར་མཐར་ཐུག་གི་དོན་ལ་ཕྱག་རྫོགས་དགོངས་པ་དབྱེར་མེད་ཡིན་ཀྱང་གནས་སྐབས་སུ་སེམས་ལམ་དུ་བྱེད་པ་དང༌། སེམས་རིག་ཤན་ཕྱེས་ནས་ཡེ་ཤེས་ལམ་དུ་བྱེད་པའི་ཁྱད་ཡོད་པས་སྐབས་འདིར་ཞི་གནས་ཀྱི་སྒོ་ཅན་གྱི་རྣལ་འབྱོར་པ་ལ་ཕྱག་ཆེན་སྔོན་འགྲོ་འི་ཆོས་སུ་བསྟན་པ་ཡིན་ནོ།
གཉིས་པ་གཞུང་དོན་ནི།
དེ་ཡང་རང་གི་སེམས་འདི་རང་བབས་སུ་ཅི་ཡང་མི་བསམ་པར་བཞག་ནས་དེ་ཡི་ངང་དུ་དྲན་པའི་རྒྱུན་བསྐྱང་བ་དེ་ཡི་ཚེ། བཏང་སྙོམས་ལུང་མ་བསྟན་གྱི་ཤེས་པ་མུན་ནེ་ཐོམ་མེ་བ་ཞིག་འབྱུང༌། དེ་ལ་འདི་ཤེས་དེ་ཤེས་ཀྱི་ལྷག་མཐོང་གང་ཡང་མ་སྐྱེས་པའི་ཚེ་ན། དེའི་ཆ་ནས་བླ་མ་དག་མ་རིག་པར་མིང་འདོགས་པར་འདུག །དེ་ལ་འདི་འདྲ་འདི་ཡིན་གྱི་ངོས་བཟུང་སྨྲ་མ་ཤེས་པའི་ཆ་ནས་ལུང་མ་བསྟན་ཞེས་མིང་བཏགས། ཅི་ལ་གནས་དང་ཅི་བསམ་པ་སྨྲར་མེད་པས་ཐ་མལ་བཏང་སྙོམས་ཞེས་བཏགས་ཏེ། ཡིན་ནི་ཀུན་གཞིའི་ངང་དུ་ཐ་མལ་རང་གར་བསྡད་པ་ཡིན། བཞག་ཐབས་དེ་འདྲ་བ་ལ་བརྟེན་ནས་མི་རྟོག་ཡེ་ཤེས་བསྐྱེད་དགོས་ཀྱང༌། རང་ངོ་རིག་པའི་ཡེ་ཤེས་མ་ཤར་བ་དེ་འདྲ་སྒོམ་གྱི་དངོས་གཞི་མ་ཡིན་ཏེ། ཀུན་སྨོན་ལས། ཅི་ཡང་དྲན་མེད་ཐོམ་མེ་བ༔ དེ་ཀ་མ་རིག་འཁྲུལ་བའི་རྒྱུ༔ ཞེས་གསུངས་པ་བཞིན་ནོ། དེ༷་ལ་སྤྱིར་དབང་པོ་རིམ་གྱིས་པ་དང་སྤྲོས་པ་ལ་དགའ་བ་རྣམས་ལ་གོང་དུ་བཤད་པའི་སྔོན་འགྲོ་ཐམས་ཅད་མེད་མི་རུང་བ་ཡིན་ཞིང༌། དབང་པོ་ཅིག་ཆར་བ་དང་སྤྲོས་མེད་ལ་དགའ་བ་ལ་ཡང༷༌། སེམས་འགྱུ་ཐོག་ནས་རིག་པ་ངོས་བཟུང་བ། ལྟ་བའི་ཉམས་མགུར་སྒྲ་སྙན་སྤྲིན་གྱི་རོལ་མོ་ལས། གང་ཤར་ཁྲེགས་ཆོད་ཀྱི་ཤེས་རབ་རལ་གྲི། །ཐད་ཀ་ཁོལ་བྱུང་གི་སེམས་ལ་བཏབ་པས། །འདི་ཡིན་དེ་མིན་གྱི་ངོས་བཟུང་བྲལ་ཙམ། །ངོ་བོ་སྐྱོང་རྒྱུ་དེ་ཨེ་ཡིན་སྙམ་མོ། །ཞེས་དང༌། ཅིར་ཡང་མ་གྲུབ་པའི་སེམས་ཉིད་འདི་ཀ །ཅིར་ཡང་འཆར་བ་ཡི་མངོན་སུམ་ཉམས་མྱོང༌། །གཟུང་བས་ཟིན་མེད་ཀྱི་ཆུ་ནང་ཟླ་གཟུགས། །འདི་ཀ་ཙམ་ཞིག་ལ་གོ་རྒྱུ་འདུག་གོ །སྣ་ཚོགས་འགྱུ་དྲན་གྱི་སེམས་དེ་བཙལ་བས། །རྙེད་མེད་གཤིས་ལུགས་ཀྱི་བབས་སུ་ཤར་བ། །དྲི་མེད་རིག་ཁམས་ཁོ་ཡིན་པར་འདུག་པས། །འཁྲུལ་བྲལ་ཡེ་ཤེས་དེས་སྐྱོབ་པར་རེའོ། །ཞེས་པ་ལྟ་བུ་དང༌། གནས་ཐོག་ནས་ངོས་བཟུང་བ། འཇིགས་མེད་ཆོས་ཀྱི་དབང་པོའི་ཞལ་ནས། དང་པོ་རང་སེམས་ལྷོད་དེ་བཞག །མི་སྤྲོ་མི་བསྡུ་རྣམ་རྟོག་མེད། །ངང་ལ་ཕྱམ་གནས་ལྷོད་དེའི་དུས། །ཐོལ་བྱུང་བློ་རྡེག་ཕཊ྄་ཅིག་བརྒྱབ། །དྲག་ལ་ངར་ཐུངཨེ་མ་ཧོ། །ཅི་ཡང་མ་ཡིན་ཧད་དེ་བ། །ཧད་དེ་བ་ལ་ཟང་ཐལ་ལེ། །ཟང་མ་ཐལ་བྱུང་བརྗོད་དུ་མེད། །ཆོས་སྐུའི་རིག་པ་ངོས་ཟུངས་ཤིག །ཅེས་གསུངས་པ་ལྟར་གཉིས་ཡོད་ཀྱང་འདིར་ནི་དངོས་གཞིའི་དུས་ཀྱི་ལྟ་སྒོམ་སྤྱོད་འབྲས་ཐམས་ཅད་རང་བཞག་ཁོ་ན་ཡིན་པས་སྔོན་འགྲོ་ཡང་དེ་དང་མཐུན་དགོས་ཏེ། རྒྱུ་རང་དང་རིགས་མི་མཐུན་པའི་འབྲས་བུ་མི་འབྱུང་བའི་ཕྱིར་ཏེ། རྡོ་རྗེ་སྙིང་འགྲེལ་ལས། ཀོ་ཊ་པ་ཡི་ས་བོན་ལས། །སཱ་ལུའི་འབྲུ་ནི་འབྱུང་བ་མེད། །རྣམ་རྟོག་ས་བོན་ལས་བྱུང་བའི། །འབྲས་བུ་རྣམ་རྟོག་བཅས་པར་འགྱུར། །རྣམ་པར་མི་རྟོག་ལས་སྐྱེས་པའི། །འབྲས་བུ་རྣམ་པར་མི་རྟོག་འགྱུར། །ཞེས་གསུངས་པ་ལྟར་ཡིན་པས་གཞག་ཐབས་ཀྱི་གནད་གསལ་བར་བཤད་ན། རང༷་གི༷་སེམ༷ས་འདི༷་བརྣབ་སེམས་གནོད་སེམས་ལོག་ལྟ་དུག་ལྔ་ལྟ་བུ་སྤང་བྱའི་ཕྱོགས་དང༌། བཟོ་དང་སྤྱོད་ལམ་སྤྲུལ་སེམས་ལྟ་བུ་ལུང་མ་བསྟན་དང༌། བག་ཡོད་ཤེས་བཞིན་དད་པ་སྙིང་རྗེ་སོགས་དགེ་བའི་སེམས་དང༌། བསྐྱེད་རྫོགས་ཀྱི་དམིགས་རྣམ་གསལ་བ་སོགས་གསང་སྔགས་ཀྱི་སྤྲོས་འཛིན་ལྟ་བུ་ཡིད་ལ་མི་བྱ་བར་རང༷་བབ༷ས་སུ༷་ཅི༷་ཡང༷་མི༷་བས༷མ་པར༷་བཞག༷་ནས༷་བསྒོམ་པར་བྱའོ། ཅི་ཡང་མི་བསམ་ཞེས་པ་རྟོག་པའི་བྱེད་ལས་ལ་གོ་དགོས་ཀྱི། རྟོག་མེད་ཀྱི་གསལ་སྣང་ཙམ་བཀག་དགོས་པའི་དོན་མིན་དེ་བཀག་ཀྱང་མི་ཁོག་ལ། བཀག་པ་ལ་དགོས་པ་མེད་པའི་ཕྱིར་ཏེ། དཔལ་ཏེ་ལོ་པས། བུ་སྣང་བས་མི་འཆིང་ཞེན་པས་འཆིང༌། །ཞེན་པ་ཆོད་ཅིག་ནཱ་རོ་པ། ཞེས་གསུངས་པ་ལྟར་ཡིན་ནོ། དེ་ཡང་འདི་སྙམ་དུ་ཅི་ཡང་མི་བསམ་ཞེས་པས་ཆོག་པ་ལ་རང་བབས་ཞེས་གསུངས་པ་ལ་དོན་ཅི་ཡོད་སྙམ་ན། གཡེང་དང་བརྒྱལ་བ་སོགས་ལའང་ཅི་ཡང་མི་བསམ་པ་ཙམ་ཡོད་ཅིང༌། མ་ཟད་ལྷ་སྐུ་དང་ཡིག་འབྲུ་སོགས་ལ་སེམས་འཛིན་པ་ཡང་ཅི་ཡང་མི་འཛིན་པ་ཡིན་ཀྱང་རང་བབས་སུ་གནས་པ་མིན་པས་དེ་རྣམས་སྐབས་འདའི་གཞག་ཐབས་མིན་པར་ཤེས་པའི་ཆེད་དོ། འོ་ན་རང་བབས་ཞེས་པས་ཆོག་གམ་སྙམ་ན། རང་བབས་གནས་པ་ཙམ་ས་རྡོ་སོགས་ལ་ཡོད་ཀྱང་ཅི་ཡང་མི་བསམ་པར་བཞག་པ་མིན་པའི་ཕྱིར་དེ་ཙམ་གྱིས་མི་ཆོག་གོ །དུས་ཀུན་ཏུ་འགྱུ་ན་འགྱུ་བའི་སེམས་དེ༷་ཡི༷་ངོ་བོ་ལ་བལྟས་ཚེ་འགྱུ་བ་རང་ཞི་ལ་འགྲོ་བའི་ཉམས་བསྐྱང༌། གནས་ན་གནས་པའི་རང་ས་བཟུང་ལ། ངང༷་དུ༷་རྒྱུན་བསྐྱང༌། དེ་ཡང་ཧ་ཅང་བསྒྲིམ་ཆེ་ན་སེམས་ཐུམ་ཡོལ་དུ་འགྲོ་ཞིང་སྲོག་རྩར་རླུང་ཞུགས་ནས་སྨྱོ་འབོགས་སུ་འགྲོ། ཀློད་ཆེ་ན་བྱིང་རྒོད་ཐ་མལ་གྱི་དབང་དུ་སོང་སྟེ་རྣམ་རྟོག་རྒྱུན་འབྱམས་སུ་འགྲོ་བ་དེས་ན། ལབ་སྒྲོན་གྱིས། གྲིམ་གྱིས་བསྒྲིམ་ལ་ལྷོད་ཀྱིས་ཀློད། །དེ་ལ་ལྟ་བའི་གནད་གཅིག་ཡོད། །ཅེས་གསུངས་པ་ལྟར་ཡིན་པས་རྟ་རྒོད་ཐབས་ཀྱིས་འཛིན་པ་ལྟར་གྲིམ་ལྷོད་རན་པོས་ཡེངས་མེད་ཀྱིས་དྲན༷་པའི༷་རྒྱུན༷་བསྐྱང༷་བ༷་ལ་འབད་པར་བྱའོ། འདིར་རྩེ་གཅིག་གི་ཏིང་འཛིན་སྒྲུབ་ཐབས་མདོ་ཙམ་བཤད་ན། ཉེས་པ་ལྔ་སྤང་འདུ་བྱེད་བརྒྱད་བསྟེན་སྟོབས་དྲུག་གིས་སེམས་གནས་པའི་ཐབས་དགུ་ཡིད་ལ་བྱེད་པ་བཞིའི་གནས་སྐབས་ཀྱིས་བསྡུས་པ་ཉམས་སུ་བླངས་པས་གཡེང་བ་དྲུག་སྤོང་བར་བྱེད་པ་ཡིན་ནོ། །ཉེས་པ་ལྔ་ནི། ལེ་ལོ་དང་གདམས་ངག་བརྗེད་པས་ཏིང་འཛིན་གྱི་སྦྱོར་བ་ལ་སྒྲིབ། བྱིང་རྒོད་གཉིས་ཀྱིས་དངོས་གཞི་ལ་སྒྲིབ། གཉེན་པོ་ལ་ཧ་ཅང་འདུ་བྱེད་ཆེ་བ་དང༌། འདུ་མི་བྱེད་པས་ཁྱད་པར་དུ་འཕེལ་བ་ལ་སྒྲིབ་བོ། དེའི་གཉེན་པོ་འདུ་བྱེད་བརྒྱད་ནི། དད་འདུན་རྩོལ་བ་ཤིན་སྦྱང་བཞིས་ལེ་ལོ་སྤོང༌། དྲན་པས་གདམས་ངག་བརྗེད་པ་སྤོང༌། ཤེས་བཞིན་གྱིས་བྱིང་རྒོད་དང་སེམས་པས་འདུ་མི་བྱེད་སྤོང༌། བཏང་སྙོམས་ཀྱིས་འདུ་བྱེད་སྤོང་བ་ཡིན་ནོ། སེམས་གནས་པའི་ཐབས་དགུ་ནི། དང་པོ་དམིགས་པ་ལ་གཏོད་པ་འཇོག་པ། དེའི་རྒྱུན་སྐྱོང་བ་རྒྱུན་འཇོག །གཡེང་ན་སླར་ཡང་བླན་དེ་འཇོག་པ། བརྩོན་པའི་རྒྱུན་ཇེ་བཟང་དུ་བྱས་པ་ཉེར་འཇོག །ཏིང་འཛིན་གྱི་ཡོན་ཏན་དྲན་པ་དུལ་བྱེད། རྣམ་གཡེང་གི་སྐྱོན་དྲན་ནས་ཞི་བྱེད། དེ་ནས་གཡེང་བའི་རྒྱུ་ཅན་གྱི་ཉེ་ཉོན་ལང་བ་རྣམ་པར་ཞི་བར་བྱེད། དེ་ནས་འདུ་བྱེད་དང་བཅས་དེ་རྩེ་གཅིག་ཏུ་བྱེད། དེ་ནས་འདུ་བྱེད་མེད་པར་མཉམ་པར་འཇོག་པར་བྱེད་པའོ། །དེ་དག་སྟོབས་དྲུག་གིས་བསྒྲུབ་པ་སྟེ། ཐོས་པས་འཇོག་པ་འགྲུབ་པ་དེ་བཞིན་དུ། བསམ་པས་རྒྱུན་འཇོག །དྲན་པས་བླན་འཇོག་དང་ཉེར་འཇོག །ཤེས་བཞིན་གྱིས་དུལ་བ་དང་ཞི་བ་རྣམ་ཞི། བརྩོན་འགྲུས་ཀྱིས་རྩེ་གཅིག །ཡོངས་སུ་འདྲེས་པས་མཉམ་པར་འཇོག་པ་ཐོབ་པར་བྱེད་དོ། །དེ་རྣམས་ཡིད་ལ་བྱེད་པ་བཞིའི་གནས་སྐབས་ཀྱིས་བསྡུས་ཏེ། སེམས་གནས་དང་པོ་གཉིས་ཀྱི་སྐབས་སུ་བསྒྲིམ་སྟེ་འཇུག །དེ་ནས་ལྔའི་བར་དུ་བྱིང་རྒོད་ཀྱི་བར་ཆད་ཡོད་པས་ཆད་ཅིང་འཇུག །བརྒྱད་པ་ཆད་པ་མེད་པར་འཇུག །དགུ་པ་རྩོལ་བ་མེད་པར་འཇུག་པའི་ཡིད་བྱེད་ཀྱིས་འཇུག་གོ །གཡེང་བ་དྲུག་ནི། ངོ་བོ་ཉིད་ཀྱི་གཡེང་བ་སྒོ་ལྔའི་ཤེས་པ་དང་མཚུངས་ལྡན་ཡིད་རྟོག་བཅས། ཕྱིའི་གཡེང་བ་ཡིད་ཤེས་དང་མཚུངས་ལྡན་གྱི་རྟོག་བཅས། ནང་གི་གཡེང་བ་བྱིང་རྒོད། མཚན་མའི་གཡེང་བ་ཏིང་འཛིན་ལ་མཚན་མར་འཛིན་པ། གནས་ངན་ལེན་གྱི་གཡེང་བ་ཏིང་འཛིན་ལ་མཆོག་ཏུ་འཛིན་པ། ཆུང་ངུའི་སེམས་ཀྱི་གཡེང་བ་ཐེག་དམན་ཡིད་བྱེད་དང་འདྲེས་པ་དྲུག་སྤོང་བར་བྱེད་པ་ཡིན་ནོ། དེ་ལྟར་རྩེ་གཅིག་གི་ངང་ལ་ཨ་འཐས་ཀྱིས་དྲན་པ་བརྟན་པ་དེའི༷་ཚེ༷་བདེ་སྡུག་ཆགས་སྡང་སོགས་རྟོག་པ་གང་ཡང་མངོན་གྱུར་དུ་མེད་པའི་བཏང༷་སྙོམ༷ས་དགེ་སྡིག་གང་དུ་ལུང༷་མ༷་བསྟན༷་གྱི༷་ཤེས༷་པ༷་ཞིག་འབྱུང་ངོ༌། །རང་གི་ངོ་བོ་འདི་ལྟ་བུ་ཞེས་ངོས་གཟུང་སྨྲར་མེད་པ་ཙམ་ལ་ལུང་མ་བསྟན་དུ་འབྲེལ་བའི་སྐབས་ཀྱང་ཡོད། བཏང་སྙོམས་དང་ལུང་མ་བསྟན་གང་རུང་སྨོས་པས་མི་ཆོག་གམ་སྙམ་ན། གཟུགས་ཁམས་ཀྱི་ཏིང་འཛིན་རྟོག་པ་མེད་པའི་བཏང་སྙོམས་ཡིན་པ་ལས་ཁྱད་ཕྱེ་ནས་ལུང་མ་བསྟན་ཞེས་གསུངས། ཟ་བསམ་འགྲོ་བསམ་ལྟ་བུ་ལུང་མ་བསྟན་ཡིན་པ་ལས་ཁྱད་ཕྱེ་ཕྱིར་བཏང་སྙོམས་ཞེས་གསུངས། འདི་ཡང་རྩེ་གཅིག་ཏུ་གནས་ཕྱིར་གཟུགས་ཁམས་ཀྱི་ཏིང་འཛིན་བཞིན་དགེ་བ་ཡིན་ནོ་སྙམ་ན་དེ་ཙམ་གྱིས་དགེ་བར་འགྱུར་ན་བྱི་བ་སོགས་ཕྱི་མར་སྡུག་བསྔལ་མྱོང་མི་དགོས་པས་ཁྱབ་པར་ཐལ་ལོ། །དེ་འདྲའི་ཤེས་པ་དེས་ཆོས་ཉིད་སྟོང་པའི་རང་བཞིན་མ་མཐོང་བས་མུན༷་ནེ༷་བ་དང༌། ཆོས་ཅན་སྣ་ཚོགས་པའི་སྣང་བ་ལ་ངེས་པ་མ་སྐྱེས་པས་ཐོམ༷་མེ༷་བ༷་ཞིག༷་འབྱུང༷་ངོ༌། ཐོམ་མེ་བ་ཙམ་ཉན་ཐོས་འགོག་པ་ལ་ཡང་ཡོད། མུན་ནེ་བ་ཙམ་སོ་སྐྱེས་ཤེས་པ་ཐམས་ཅད་ལ་ཡོད་ཕྱིར་གཉིས་ཀ་སྨོས་སོ། ཤེས་པ་ནི་བར་གྱི་གསལ་བྱེད་དེ་གོང་འོག་གཉིས་ཀར་སྦྱར་དགོས་ཏེ། གཟུགས་སྒྲ་ལྟ་བུ་བཏང་སྙོམས་དང་ལུང་མ་བསྟན་གཉིས་ཀ་ཡིན་པ་ལས་ཁྱད་ཕྱེ་ནས་ཤེས་པ་ཞེས་སྨོས། བེམ་པོ་ཐམས་ཅད་མུན་ནེ་ཐོམ་མེ་བ་ཡིན་ཀྱང་དེ་རྣམས་གཅོད་ཕྱིར་ཤེས་པ་སྨོས་དགོས་སོ། །དེ་ལྟར་རྩེ་གཅིག་གི་ངང་དུ་མཉམ་པར་བཞག་པའི་ཤེས་པ་དེ་གཙོ་སེམས་སམ་སེམས་བྱུང་གང་ཡིན། གཙོ་སེམས་མིན་ཏེ་དང་པོ་མིག་ཤེས་ཡིན་ནོ་སྙམ་ན། མིན་ཏེ་བདག་རྐྱེན་མིག་དབང་དང་དམིགས་རྐྱེན་གཟུགས་ལས་མ་སྐྱེས་པའི་ཕྱིར། དེ་བཞིན་དུ་རྣ་བ་སྣ་ལྕེ་ལུས་ཡིད་ཤེས་རྣམས་ཀྱང་མིན་ཏེ་རང་རང་གི་རྒྱུ་ལས་མ་སྐྱེས་པའི་ཕྱིར། ཀུན་གཞི་མིན་ཏེ་རྒྱུན་ཆགས་སུ་མི་འབྱུང་བའི་ཕྱིར། ཉོན་ཡིད་ཀྱང་མིན་ཏེ་ཀུན་གཞི་ལ་དམིགས་ནས་བདག་ཏུ་མི་འཛིན་པའི་ཕྱིར། ཚོར་བ་བཏང་སྙོམས་མིན་ཏེ་ཉམས་སུ་མྱོང་བ་མེད་པའི་ཕྱིར། འདུ་བྱེད་བཏང་སྙོམས་མིན་ཏེ་དགེ་བ་མིན་པའི་ཕྱིར། དེ་བཞིན་དུ་སེམས་བྱུང་གཞན་རྣམས་ཀྱང་མིན་ཏེ་རང་རང་གི་མཚན་ཉིད་དང་མི་ལྡན་པའི་ཕྱིར། གསར་དུ་བསྒྲུབ་པ་ཞིག་མིན་ཏེ་ངོ་བོ་འདི་ཡིན་གྱི་མཚན་གཞི་མི་རྙེད་པའི་ཕྱིར། ཡེ་ནས་གནས་པ་ཞིག་མིན་ཏེ་རྩོལ་བས་བསྒྲུབ་དགོས་པའི་ཕྱིར། སོ་སོའི་སྐྱེ་བོའི་ཆོས་ཞིག་ཀྱང་མིན་ཏེ་མན་ངག་ཟབ་མོ་ལ་བརྟེན་ནས་བསྒྲུབ་དགོས་པའི་ཕྱིར། འཕགས་ཆོས་ཞིག་ཀྱང་མིན་ཏེ་གནས་ལུགས་ལ་ངེས་པ་མ་འདྲོང་པའི་ཕྱིར། འདོད་སེམས་ཡང་མིན་ཏེ་རང་བཞིན་དུ་འདོད་ཁམས་ཀྱི་སེམས་ཅན་ལ་འདི་འདྲ་བའི་སྒོ་ལྔའི་འཛིན་པ་མ་འགགས་པར་རང་བབས་སུ་གནས་པ་མེད་པའི་ཕྱིར། གཟུགས་དང་གཟུགས་མེད་ཀྱི་སེམས་མིན་ཏེ་འདོད་ཉོན་སྣ་གཅིག་མ་སྤངས་པ་ལ་ཡང་ཡོད་པའི་ཕྱིར། དེས་ན་འདིའི་ངོ་བོ་ཅི་ཡིན་སྙམ་པ་ལ། ཐོག་མར་གཞན་གྱི་བཞེད་པ་ནི། དེ་འདྲའི་ཤེས་པ་དེས་ཆོས་ཅན་འདི༷་ཤེས༷་སོ་ཞེས་པའི་གསལ་སྣང་མེད་ལ། ཆོས་ཉིད་དེ༷་ཤེས༷་སོ་ཞེས་པའི་ངེས་ཤེས་ཀྱི༷་ལྷག༷་མཐོང༷་གང༷་ཡང༷་མ༷་སྐྱེས༷་པའི༷་ཚེ༷་ན༷། གནས་ལུགས་ཀྱི་དོན་མ་མཐོང་བ་དེའི༷་ཆ༷་ནས༷། རྫོགས་ཆེན་གྱི་གཞུང་སྨྲ་བའི་བླ༷་མ༷་དག༷་གཞི་སྣང་གི་སྐབས་སུ་རྒྱུ་བདག་ཉིད་གཅིག་པའི་མ་རིག་པ་དང་ལྷན་ཅིག་སྐྱེས་པའི་མ་རིག་པ་ཞེས་དང༌། ད་ལྟའི་དུས་སུ་རང་ངོ་མ་ཤེས་པའི་མ༷་རིག༷་པ༷་ཞེས་མིང༷་འདོགས༷་པར༷་འདུག༷ །འདིར་ཆོས་ཅན་ལ་འདི་ཞེས་ཉེ་ཚིག་དང་། ཆོས་ཉིད་ལ་དེ་ཞེས་རིང་ཚིག་སྦྱར་དོན་ནི་སྱིར་དོན་ལ་དབྱེར་མེད་ཡིན་ཀྱང་ལས་དང་པོ་བའི་བློ་ངོར་ཉེ་རིང་ལྟ་བུར་སྣང་བ་ལ་དགོངས་པ་ཡིན་ནོ། ཤེས་པ་དེ༷་ཡི་ངོ་བོ་གཏན་ལ་ཕབ་པ་ལ༷་དཔེ་འདི༷་དང་འདྲ༷་ཞེས་པ་དང་དོན་རང་གི་ངོ་བོ་འདི༷་ཡིན༷་ནོ་ཞེས་པའི་རང་མཚན་ལ་ངེས་པ་དྲང་ནུས་ཀྱི་གཏན་ཚིགས་གང་ཡང་མ་རྙེད་པའི་ངོས༷་བཟུང༷་སྨྲ༷་མ༷་ཤེས༷་པའི༷་ཆ༷་ནས༷་ལུང༷་མ༷་བསྟན༷་ཞེས༷་མིང༷་བཏག༷ས། ཡུལ་གཟུགས་སྒྲ་དྲི་རོ་རེག་བྱ་སོགས་ཅི༷་ལ༷་གནས༷་དང༷་ཡུལ་ཅན་རང་གི་ངོས་ནས་དཔྱད་ན་ཡོད་མེད་ཡིན་མིན་སོགས་ཅི༷་བསམ༷་སྨྲར༷་མེད༷་པས༷་ཐ༷་མལ༷་བཏང༷་སྙོམས༷་ཞེས༷་བཏག༷ས་ཏེ༷། ཡིན༷་པ་ནི༷་སེམས་སེམས་བྱུང་གི་རྟོག་ཚོགས་གཞན་ཐམས་ཅད་དང་བྲལ་ནས་ཀུན༷་གཞི༷་རྐྱང་པའི་ངང༷་དུ༷་རང་ཚུགས་མ་ཤོར་བར་རང༷་གར༷་བསྡད༷་པ༷་ཡིན༷། བེམ་ཤེས་གཉིས་ཀྱི་ནང་ནས་ཤེས་པ་གཙོ་སེམས་ཀུན་གཞི་ཡིན་ཀྱང་རྒྱུན་ཆགས་སུ་མ་བྱུང་བ་མིན་ཏེ་རྟོག་པ་གཞན་གྱིས་བསླད་ཚེ་མི་མངོན་པ་ཙམ་སྟེ་ཤེལ་དཀར་པོ་གཞི་སྔོན་པོའི་སྟེང་ཏུ་བཞག་དུས་རང་མདོག་མི་མངོན་ཡང་མེད་པ་མིན་པ་བཞིན་ནོ། །ཡུལ་མི་འཛིན་པ་མིན་ཏེ་འཕྱྭུག་ཤེས་སོ་སོའི་ཕྱོགས་སུ་མ་ལྷུང་བར་སྣོད་བཅུད་རྒྱ་ཆེན་པོ་ལ་དམིགས་པའི་རྟོག་མེད་ཡིན་པས་ཡུལ་བཟུང་བ་མི་མངོན་པ་ཡིན་ནོ། །ཡེ་ནས་གནས་པ་ཡིན་ཀྱང་རྩོལ་བས་བསྒྲུབ་དགོས་ཏེ་ཤེས་པ་གཞན་གྱི་སྐྱོད་བྱེད་དང་བྲལ་ཏེ་རང་ས་ཟིན་དགོས་པའི་ཕྱིར་གདམས་ངག་ཟབ་མོས་བསྒྲུབ་དགོས་ཀྱང་སོ་སོའི་སྐྱེ་བོའི་ཆོས་མིན་པར་མི་འགྱུར་ཏེ་ལམ་ཟབ་མོ་བསྒྲུབ་པ་ལ་ཉེ་བར་མཁོ་བའི་ཕྱིར་སྟོང་ཉིད་སྟོན་པའི་ཕྱིར་དུ་སྒྱུ་མ་འཕྲུལ་བ་བཞིན་ནོ། །ཁམས་གསུམ་གྱི་སེམས་ཀྱི་ཁྱབ་བྱེད་ཡིན་པས་འདོད་ཉོན་དང་བཅས་བཞིན་དུ་ཡང་མཐོང་རུང་ལ་འདོད་པའི་སེམས་ཅན་རང་ག་བ་ལ་ཡོད་པར་མི་མཐོང་བ་ནི་ཤེས་པ་གཞན་གྱི་བྱེད་པ་དང་འདྲེས་ནས་མ་གསལ་བ་ཡིན་ནོ། །དེ་ལྟར་རང་གི་སེམས་འདི་གང་ལ་ཡང་མི་འཕྲོ་ཅི་ཡང་མི་བསམ་པར་རྩེ་གཅིག་ཏུ་རྟོག་ཚོགས་ཐམས་ཅད་རྒྱུན་ཆད་སོང་བ་བཞིན་དུ་རང་བབས་སུ་བཞག༷་ནས། དུས་ཀུན་ཏུ་ཡེངས་མེད་ཀྱི་དྲན་པ་ཆུ་བོའི་རྒྱུན་བཞིན་བསྟེན། རྣམ་རྟོག་ཤར་ཚད་ངོས་ཟིན་པར་བྱས་ལ་གྲིམ་ལྷོད་རན་པོའི་ཐབ༷ས་ཀྱིས་མི་རྟོག་པའི་ངང་དུ་རང་ཞི་ལ་འགྲོ་བའི་ཚུལ་ལ་བརྩོན་པ་དེ༷་འདྲ་༷བ༷་ལ༷་བརྟེན༷་ནས༷་རང་བཞིན་ཡེ་གནས་ཀྱི་ཉམས་དང་མ་བྲལ་བཞིན་དུ་རང་ངོ་ཡེ་སྟོང་ནམ་མཁའ་ལྟ་བུ་མ་བཅོས་རྗེན་པར་མཐོང་བའི་མི༷་རྟོག༷་ཡེ༷་ཤེས༷་བསྐྱེད༷་དགོས༷་ཏེ། རྫོགས་པ་ཆེན་པོ་སེམས་ཉིད་ངལ་གསོ་ལས། སྣ་ཚོགས་སྤྲོས་པ་ཀུན་ཏུ་འཆེལ་བ་ན། །སེམས་ཉིད་འོད་གསལ་དྭགས་བའི་ཡེ་ཤེས་དང༌། །སྤྱན་དང་མངོན་ཤེས་གཟའ་སྐར་མི་འཆར་བས། །གཅིག་ཏུ་མི་གཡོ་མཉམ་པར་གཞག་པ་གཅེས། །ཞེས་དང༌། ཡང་ཡིག་ནམ་མཁའ་ཀློང་ཡངས་ལས། གང་ལ་དམིགས་པ་འཆིང་བའི་གཟེབ་ཡིན་ཏེ། །གཉིས་སུ་འཛིན་པས་རྣལ་མའི་དོན་མི་མཐོང༌། །ཡིན་མིན་བློ་ཡིས་དགག་སྒྲུབ་ཞེན་པ་ཡིན། །དེ་ལ་དོན་དུ་འཛིན་པས་མ་འཆིང་ཀྱེ། །ཞེས་སོགས་གསུངས་པ་བཞིན་ནོ། །འོན་ཀྱང༷་ཅི་ཡང་མི་བསམ་པར་བཞག་པ་ཙམ་ནི་རང༷་ངོ༷་གསལ་སྟོང་དབྱེར་མེད་གནས་ལུགས་ཀྱི་དོན་ཚུལ་བཞིན་རིག༷་པའི༷་ཡེ༷་ཤེས༷་མ༷་ཤར༷་བ༷་གཟུགས་མེད་ཀྱི་ཏིང་འཛིན་དེ༷་དང་ཕྱོགས་འདྲ༷་བ་ཉིད་དེ་སྲིད་རྩ་དྲུང་ནས་འབྱིན་པའི་ཀ་དག་ཁྲེགས་ཆོད་ཀྱི་སྒོམ༷་གྱི༷་དངོ༷ས་གཞི༷་མ༷་ཡིན༷་ཏེ༷། ཡང་ཏིག་ཡིད་བཞིན་ནོར་བུ་ལས། །གང་ཚེ་མི་རྟོག་རྩེ་གཅིག་ཉིད་ཡིན་ན། །བསམ་གཏན་གཟུགས་མེད་ལྷ་རྣམས་ཅིས་མི་གྲོལ། །ཞེས་དང༌། གང་དུ་མི་རྟོག་རྩེ་གཅིག་ལུང་མ་བསྟན། །གསལ་ཞིང་རིག་ཙམ་རྟོག་པ་མེད་པ་དང༌། །གཡོ་བའི་ཀུན་རྟོག་སྣ་ཚོགས་རྣམ་པ་གསུམ། །གཟུགས་མེད་གཟུགས་དང་འདོད་པའི་སེམས་ཉིད་དོ། །ཏིང་འཛིན་དེ་ཡིས་ཁམས་གསུམ་ཉེ་བར་སྐྱེ། །འཤོར་བ་ཉིད་ལས་གྲོལ་བའི་སྐབས་མེད་དོ། །ཞེས་དང༌། ངེས་ཤེས་རིན་པོ་ཆེའི་སྒྲོན་མེ་ལས་ཀྱང༌། །གཉིས་པ་དྲན་མེད་ཧ་ཤང་ལུགས། །མ་དཔྱད་ཙེན་ནེར་བཞག་པ་ཡིས། །ལྷག་མཐོང་གསལ་བའི་ཆ་མེད་པར། །མཚོ་གཏིང་རྡོ་བཞིན་ཐ་མལ་གནས། །ཞེས་སོགས་མང་དུ་གསུངས་པ་དང༌། དེ་བཞིན་དུ་ཕར་ཕྱིན་ཐེག་པའི་སྐབས་སུ་ཡང་གསུངས་ཏེ། ཆོས་དང་ཆོས་ཉིད་རྣམ་འབྱེད་ལས། ཡིད་ལ་མི་བྱེད་ཡང་དག་འདས། །ཉེ་བར་ཞི་དང་ངོ་བོའི་དོན། །མངོན་རྟགས་འཛིན་པ་རྣམ་པ་ལྔ། །སྤངས་པ་རང་གི་མཚན་ཉིད་དོ། །ཞེས་རྣམ་པར་མི་རྟོག་པའི་ཡེ་ཤེས་མི་རྟོག་པ་ལྔ་པོ་ལས་འདས་ཚུལ་གསུངས་སོ། །དེས་ན་ཞི་ལྷག་ཟུང་དུ་འཕྱྭུག་པའི་ལམ་ཉམས་སུ་ལེན་པར་དོན་གྱིས་གདམས་པ་ཡིན་ནོ། །
འོ་ན་ཞི་ལྷག་ཟུང་འཕྱྭུག་གི་ལམ་ཇི་ལྟར་སྒོམ་པར་བྱ་སྙམ་ན་གསུམ་སྟེ། གང་གིས་སྒྲུབ་པའི་གང་ཟག །ཇི་ལྟར་བསྒྲུབ་པའི་ཐབས། གང་བསྒྲུབ་པའི་ལམ་ལས། དང་པོ་༼གང་གིས་སྒྲུབ་པའི་གང་ཟག༽ནི།
འདོད་པ་ཆུང་ཞིང་ཆོག་ཤེས་པ། ཚུལ་ཁྲིམས་གཙང་ཞིང་གདམས་ངག་གི་དོན་ལ་མཁས་པ། རྣམ་གཡེང་སྤངས་ནས་དབེན་པར་གནས་པ། ངོ་ཚ་དང་ཁྲེལ་ཡོད་ཆེ་བ། བག་ཡོད་དང་ངེས་འབྱུང་ལྡན་པ་ཞིག་གིས་སྒོམ་དགོས།
གཉིས་པ་༼ཇི་ལྟར་བསྒྲུབ་པའི་ཐབས༽ནི།
རྨུགས་གཉིད་གཉིས་ཀྱིས་ཞི་གནས་དག་པ་ལ་སྒྲིབ་ཅིང༌། རྒོད་འགྱོད་གཉིས་ཀྱིས་ལྷག་མཐོང་རྣམ་པར་གཡེང་བར་འགྱུར་བ་དང༌། ཐེ་ཚོམ་གྱིས་ཞི་ལྷག་གཉིས་ཀ་ལ་བར་དུ་གཅོད་པས་དེ་ལྔ་པོ་སྤང་བར་བྱའོ། །
གསུམ་པ་༼གང་བསྒྲུབ་པའི་ལམ་༽ནི།
ཞི་ལྷག་ཡ་མ་བྲལ་བར་བསྒོམ་དགོས་ཏེ། ཀུན་མཁྱེན་ཀློང་ཆེན་རབ་འབྱམས་པའི་ཞལ་ནས། ཞི་གནས་མེད་པའི་ལྷག་མཐོང་སྤྲོས་ལ་རྒོད། །ལྷག་མཐོང་མེད་པའི་ཞི་གནས་ལུང་མ་བསྟན། །ཟུང་འབྲེལ་སྒྲིབ་པའི་གཉེན་པོ་མཆོག་གི་ལམ། །ཞེས་གསུངས་པ་ལྟར་ཉམས་སུ་ལེན་པ་ལ། དབང་པོ་རབ་རྣམས་རྟོགས་གྲོལ་དུས་མཉམ་དུ་གྱུར་ནས་རང་བབས་ཡེ་གནས་དང་རང་བཞིན་འོད་གསལ་གྱི་དོན་མངོན་དུ་གྱུར་ཏེ་རྩོལ་བས་བསྒྲུབ་མི་དགོས། འབྲིང་གིས་ཞི་ལྷག་ཟུང་འབྲེལ་དུ་སྒོམ། ཐ་མས་ཞི་གནས་སྔོན་དུ་སོང་ནས་གཟོད་ལྷག་མཐོང་འདྲེན་པར་བྱེད་དོ། །འདིར་སྐབས་སུ་བབས་པ་དབང་པོ་འབྲིང་གི་སྒོམ་རིམ་ནི། དང་པོ་དཔྱད་སྒོམ་ཤོ་ནས་སྟོང་ཉིད་ལ་ངེས་པ་དྲངས། བར་དུ་སྟོང་པའི་ངེས་པ་ཡོད་ན་དེའི་ངང་དུ་བཞག །བརྗེད་ན་ཡང་དཔྱད་དེ་ངེས་པ་དྲངས་ཏེ་དཔྱད་འཕྱྭོག་སྤེལ། མཐར་དཔྱད་མི་དགོས་པར་འཕྱྭོག་སྒོམ་ཤོ་ན་བྱ། དེ་ལ་ཡང་སེམས་བྱིང་ན་ཆོས་ཅན་ཐམས་ཅད་སྒྱུ་མའི་དཔེ་བརྒྱད་ཀྱི་རོལ་པར་བལྟ་ཞིང༌། ཆོས་ཉིད་ནམ་མཤའ་དྭགས་བ་ལྟ་བུའི་ངང་ལ་རྩལ་སྦྱང་བ་གཙོ་བོར་བྱ་ཞིང་རང་ཚུགས་མ་ཤོར་བ་ཙམ་གྱི་རྩེ་གཅིག་པ་འཤོར་གྱི་ཚུལ་དུ་ཉམས་སུ་བླང༌། རྒོད་ན་སེམས་རང་བབས་སུ་རྩེ་གཅིག་འཕྱྭོག་པ་གཙོ་བོ་དང་སྟོང་ཉིད་ངེས་པའི་ངར་མ་ཤོར་བ་ཙམ་འཤོར་གྱི་ཚུལ་དུ་བསྒོམ་པར་བྱ། བྱིང་རྒོད་ཞི་ཚེ་གཉིས་ཀ་ཆ་མཉམ་དུ་ཉམས་སུ་བླངས་ལ་བོགས་འདོན་པའི་ཕྱིར་དུ་སྤྱོད་ལམ་ཀུན་དང་བསྲེས་ལ་བསྒོམས་པས་ས་ལམ་གྱི་ཡོན་ཏན་མཐའ་དག་ངང་གིས་འབྱུང་བར་འགྱུར་རོ། །རང་ངོ་ཤེས་པའི་ལྷག་མཐོང་མེད་པར་ཅིར་ཡང་མི་གནས་པ་ཙམ་ནི་ལམ་དངོས་མིན་པར་ཀུན༷་ཏུ་བཟང་པོའི་སྨོན༷་ལམ་ལས༷་ཀྱང་གསུངས་ཏེ། འདི་ལྟར་ཡོད་མེད་སོགས་ཅི༷་ཡང༷་དྲན༷་པ་མེད༷་པར་རང་བབས་སུ་བཞག་ཀྱང་སེམས་ཀྱི་ཆོས་ཉིད་ལ་ངེས་ཤེས་མ་སྐྱེས་པའི་མུན་ཐོམ༷་མེ༷་བ༷་དེ༷་ཀ༷་ནི་མ༷་རིག༷་པ་ཞེས་བྱ་སྟེ་ཐོག་མར་གཞི་ལས་གཞི་སྣང་མཆེད་པའི་དུས་སུ་འཁྲུལ༷་བའི༷་སྣང་བ་སྣ་ཚོགས་འབྱུང་བའི་རྒྱུ༷་ཡིན་ལ་ད་ལྟའི་སྐབས་སུ་འཁྲུལ་བ་ལ་གསོས་འདེབས་པར་བྱེད་པ་ཡིན་ཏེ། ཐལ་འགྱུར་ལས། གཅིག་མ་ཤེས་པའི་ཀ་དག་ལ། །ཆོས་ཉིད་རང་ངོ་མ་ཤེས་པས། །རྒྱུ་དང་མཚུངས་པ་ཉེར་ལེན་ནོ། །ཞེས༷་གསུང༷ས་པ༷་བཞིན༷་གཞི་སྣང་ཤར་དུས་ཐུགས་རྗེའི་རྩལ་ཤེས་པ་ཡུལ་དཔྱོད་ནུས་སུ་ཤར་བ་དེ་རང་ངོ་མ་ཤེས་པ་ལ་ལྟོས་ནས་མ་རིག་པ་གསུམ་དུ་བཞག་སྟེ། རང་ངོ་མ་རིག་པའི་ཤེས་པ་སྐྱེ་ཙམ་གྱི་ཆ་ནས་རྒྱུ་བདག་ཉིད་གཅིག་པའི་མ་རིག་པ། རང་ངོ་མ་ཤེས་པའི་ཆ་ནས་ལྷན་ཅིག་སྐྱེས་པའི་མ་རིག་པ། ཡུལ་བཟུང་བའི་ཆ་ནས་ཀུན་ཏུ་བཏགས་པའི་མ་རིག་པ་སྟེ་དེ་གསུམ་ཤེས་པ་གཅིག་ལྡོག་པ་ཐ་དད་པའི་ཚུལ་ཅན་རྒྱུའི་རྐྱེན། ཡུལ་དུ་ཤར་བ་དམིགས་པའི་རྐྱེན། ཡུལ་ཅན་དུ་ཤར་བ་བདག་པོའི་རྐྱེན། དེ་དག་དུས་མཚུངས་པ་དེ་མ་ཐག་པའི་རྐྱེན་ཏེ་རྒྱུ་གསུམ་རྐྱེན་བཞི་ནི་མ་རིག་པ། དེ་ལས་འཁྲུལ་བའི་འདུ་བྱེད། དེ་ལས་ཡུལ་ལ་དཔྱོད་པའི་རྣམ་ཤེས་འབྱུང༌། དེ་ལྟར་རིམ་བཞིན་རྟེན་འབྲེལ་བཅུ་གཉིས་ཀྱི་སྣང་བ་བར་མ་ཆད་དུ་སྨིན་ནས་ཡུལ་དྲུག་གི་སྣང་བ་ལ་ཡིད་དྲུག་གི་འཛིན་པས་དམ་དུ་བཟུང་ནས་ཉོན་མོངས་པ་དྲུག་དང་མ་རིག་དྲུག་གི་སྟོབས་རྒྱས་ནས་མགལ་མེ་བསྐོར་བ་བཞིན་དུ་འཁོར་བར་འཁོར་བ་ཡིན་ནོ༷། །དེ་ལ་ཡུལ་དྲུག་ནི་གཟུགས་སྒྲ་དྲི་རོ་རེག་ཆོས་སོ། །ཡིད་དྲུག་ནི། འགྱུ་བ་དང་བཅས་པ་མཚུངས་ལྡན་གྱི་ཡིད་དང༌། རང་རིག་པ་རྣམ་པར་ཤེས་པའི་ཡིད་དང༌། ཡུལ་འཛིན་པ་ཀུན་ཏུ་འཚོལ་བའི་ཡིད་དང༌། ཡུལ་ངེས་པར་འཛིན་པ་གཏན་ལ་འབེབས་པའི་ཡིད། ཡུལ་ལ་གཡེང་པ་རྣམ་པར་རྟོག་པའི་ཡིད་དང༌། ཉོན་མོངས་པ་རགས་པ་ངེས་པར་འཕྱྭོག་པའི་ཡིད་དོ། །ཉོན་མོངས་དྲུག་ནི། མ་རིག་འདོད་ཆགས་ཞེ་སྡང་གཏི་མུག་ང་རྒྱལ་ཕྲག་དོག་གོ །མ་རིག་པ་དུག་ལྔའི་ཁྱབ་བྱེད་ཡིན་ཞིང་གཏི་མུག་ཡ་གྱལ་ཡིན་པས་གཉིས་སུ་བཞག་གོ །མ་རིག་པ་དྲུག་ནི་རང་ཤར་ལས། རྩ་བ་སེམས་ཀྱི་མ་རིག་པ་དང༌། འཁྲུལ་བ་ཡུལ་གྱི་མ་རིག་པ་དང༌། འཁྲུལ་བ་གཞིའི་མ་རིག་པ་དང༌། འཛིན་པ་རྟོག་པའི་མ་རིག་པ་དང༌། བཅོས་མ་ལམ་གྱི་མ་རིག་པ་དང༌། མ་ཤེས་རྨོངས་པའི་མ་རིག་པ་དང༌། ཞེས་གསུངས་པ་དེ་རྣམས་རང་རང་གི་ཆ་དེ་ལ་རྨོངས་པ་དྲུག་ཏུ་བཤད་དོ། །འདི་སྐབས་ཤིན་ཏུ་མང་པོ་བཤད་དུ་ཡོད་ཀྱང་ཉམས་ལེན་གནད་དུ་དྲིལ་ནས་སྟོན་པའི་དུས་ཡིན་པའི་ཕྱིར་ན་རེ་ཞིག་དེ་ཙམ་མོ།
གཉིས་པ་དངོས་གཞིའི་ལྟ་བ་ངོས་བཟུང་བ་ལ་གཉིས། སྤྱི་དོན་དང་གཞུང་དོན་ནོ། དང་པོ་སྤྱི་དོན་ལ་གཉིས། སྤྱིའི་འབྲེལ་འགོད་པ་དང༌། ལྟ་བ་རང་གི་ངོ་བོ་བཤད་པའོ། དང་པོ་སྤྱིའི་འབྲེལ་འགོད་པ་ནི། གདམས་པ་འདི་ཉིད་ཁྲིད་ཚུལ་ལ་གཉིས་ཡོད་དེ།
རིན་པོ་ཆེ་སྤུངས་པ་ལས། འདི་དག་བློ་རིམ་རྣམ་གཉིས་ཀྱིས། །དོན་གྱི་ངོ་བོ་ཉམས་སུ་བླངས། །དམིགས་པ་ཡུལ་གྱི་བློ་ཅན་ལ། །སྒོམ་དང་བསྒོམ་བྱའི་ཆོས་ཀུན་བསྟན། །རིག་པ་རང་སྣང་བློ་ཅན་ལ། །ལྟ་བའི་ཐབས་རྣམས་གཅིག་ཏུ་བསྟན། །ཞེས་གསུངས་པ་ལྟར།
དམིགས་པ་ཡུལ་གྱི་བློ་ཅན་རྣམས་ལ་ལམ་གྱི་རྣམ་གཞག་གྲངས་མང་བ་དང་རྒྱ་ཆེ་བ་ལ་སྦྱར་ནས་བཤད་པ་དང༌། རིག་པ་རང་སྣང་གི་བློ་ཅན་ལ་མན་ངག་གནད་དོན་གཅིག་ཏུ་དྲིལ་ནས་ཐད་དྲང་དུ་ཉམས་སུ་ལེན་ཐབས་བསྟན་དགོས་ལ། དང་པོ་དམིགས་པ་ཡུལ་གྱི་བློ་ཅན་རྣམས་ལ་ལམ་གྱི་རྣམ་གཞག་གྲངས་མང་བ་དང་རྒྱ་ཆེ་བ་ལ་སྦྱར་ནས་བཤད་པ་ལ་གཉིས། ཉམས་སུ་ལེན་པའི་གང་ཟག་བཤད་པ་དང༌། ལམ་དངོས་བཤད་པའོ། དང་པོ་ཉམས་སུ་ལེན་པའི་གང་ཟག་བཤད་པ་ལ་གཉིས། རྣལ་འབྱོར་གྱི་དབྱེ་བ་སྤྱིར་བཤད། སྣོད་ལྡན་གྱི་གང་ཟག་བྱེ་བྲག་ཏུ་བཤད་པའོ། དང་པོ་རྣལ་འབྱོར་གྱི་དབྱེ་བ་སྤྱིར་བཤད་ལ་གཉིས། རྣལ་འབྱོར་བཅུ་གཉིས་སུ་དབྱེ་བ་དང༌། ལྔར་དབྱེ་བའོ། དང་པོ་རྣལ་འབྱོར་བཅུ་གཉིས་སུ་དབྱེ་བ་ནི།
རང་ཤར་ལས། ཀྱེ་ཀྱེ་ཉེ་བའི་འཁོར་རྣམས་ཉོན། མཚན་མ་ཚིག་གི་རྣལ་འབྱོར་དང༌། །རྟགས་ཙམ་འཛིན་པའི་རྣལ་འབྱོར་དང༌། །རྗེས་སུ་རྣལ་འབྱོར་ཉིད་དང་ནི། །ངང་ཉིད་ངེས་པའི་རྣལ་འབྱོར་དང༌། །སྣང་བ་སེམས་ཀྱི་རྣལ་འབྱོར་དང༌། །འཕྱྭུག་པ་ལས་ཀྱི་རྣལ་འབྱོར་དང༌། །བྱ་བ་རྒྱུ་ཡི་རྣལ་འབྱོར་དང༌། །བྱེད་པ་རྐྱེན་གྱི་རྣལ་འབྱོར་དང༌། །མཐར་ཕྱིན་འབྲས་བུའི་རྣལ་འབྱོར་དང༌། །ཡང་དག་དོན་གྱི་རྣལ་འབྱོར་དང༌། །མཐར་ཕྱིན་གྲོལ་བའི་རྣལ་འབྱོར་དང༌། །བྱས་པ་རྫོགས་པའི་རྣལ་འབྱོར་རོ། །ཞེས་གསུངས་པའི་དོན་ནི་རིམ་བཞིན། ཚིག་ཙམ་ལ་ཞེན་པ་དང༌། རྟགས་ལ་ཞེན་ནས་གཞན་ལ་བརྙས་པ་དང༌། མོས་པ་ཙམ་ལམ་དུ་བྱེད་པ་དང༌། མི་རྟོག་པ་ཙམ་སྒོམ་པ་དང༌། ཐམས་ཅད་སེམས་ཙམ་དུ་སྒོམ་པ་དང༌། བྱ་བ་ཁོ་ན་ལམ་དུ་བྱེད་པ་དང༌། རྒྱུ་ལ་མངོན་པར་ཞེན་པ་དང༌། སྤྱོད་པ་གནས་ལུགས་ཀྱི་དོན་འཚོལ་བ་དང༌། རྟོགས་པ་ཟབ་མོ་ལམ་དུ་འཁྱེར་བ་དང༌། བར་དོའི་སྣང་བ་ལ་གྲོལ་བ་དང༌། ལམ་ཡང་དག་ལ་ངེས་པ་རྙེད་པ་དང༌། སངས་རྒྱས་ཀྱི་ས་ཐོབ་པ་སྟེ་སྔ་མ་བརྒྱད་ཀྱིས་མི་གྲོལ་ལ། ཕྱི་མ་བཞིས་གྲོལ་བར་གསུངས་སོ།
གཉིས་པ་ལྔར་དབྱེ་བ་ནི།
དེ་ཉིད་ལས། རྩལ་ཆེན་རྫོགས་དང་ལུང་ཆེན་ཐོབ། །དབུགས་ཆེན་འབྱིན་དང་ལུས་ཕྱེད་དང༌། །བཀའ་སྡོད་ལས་ཀྱི་རྣལ་འབྱོར་རོ། །ཞེས་གསུངས་པ་རྣམས་རིམ་པར། །ཀ་དག་གི་ས་ལ་བཙན་ས་ཟིན་པ་དང༌། ལྷུན་གྲུབ་ཀྱི་སྣང་བ་ལ་ངེས་པ་རྙེད་པ་དང༌། ཕྱོགས་བཅུའི་སྤྲུལ་པའི་ཞིང་ཤམས་སུ་གནས་ནས་སངས་རྒྱས་ཀྱི་ལུང་བསྟན་ཐོབ་པ་དང༌། བདེན་པ་མཐོང་བ་དང༌། ཁམས་གསུམ་སེམས་ཅན་ཐམས་ཅད་དོ། །རྣལ་འབྱོར་བཅུ་གཉིས་ཀྱི་ཕྱི་མ་བཞི་ཡང་འདི་ལྔའི་ཤོངས་སུ་འདུ་སྟེ། དེ་ཉིད་ལས། དེ་ཡང་རྣལ་འབྱོར་ལྔ་ལ་རྫོགས། །ཞེས་གསུངས་པ་བཞིན་ནོ།
གཉིས་པ་སྣོད་ལྡན་གྱི་གང་ཟག་བྱེ་བྲག་ཏུ་བཤད་པ་ནི།
རྫོགས་པ་ཆེན་པོ་བསྟན་དུ་རུང་བའི་སྣོད་ལྡན་ནི་བླ་མར་གུས་ཤིང་གཏོང་ཕོད་ཆེ་བ། དད་བརྩོན་ཤེས་རབ་འཛོམས་པ། མི་དགེ་སྤོང་ཞིང་འཤོར་བས་སྐྱོ་བ་རྫོགས་པ་ཆེན་པོ་ལ་མོས་ཤིང་སྤྱོད་པའི་སྐལ་བ་ཡོད་པ་ཞིག་དགོས་ཏེ། ཐལ་འགྱུར་ལས། དད་པ་རབ་དང་བརྩོན་འགྲུས་ལྡན། །གཏོང་བར་ནུས་ཤིང་བླ་མར་གུས། །བརྟུལ་ཞུགས་ཅན་ལ་སྡིག་ལ་འཛེམ། །འགྱུར་མེད་རབ་ཏུ་བརྟན་པས་འཛིན། །ཅེས་སོགས་གསུངས་པ་བཞིན་ནོ།
གཉིས་པ་ལམ་དངོས་བཤད་པ་ལ་གཉིས། སྨིན་བྱེད་ཀྱི་དབང་དང༌། གྲོལ་བྱེད་ཀྱི་གདམས་པའོ། དང་པོ་སྨིན་བྱེད་ཀྱི་དབང་ལ། སྟོན་བྱེད་བླ་མའི་མཚན་ཉིད། དབང་བསྐུར་དངོས་ཀྱི་རྣམ་གྲངས། གྲོགས་དམ་ཚིག་གི་རིམ་པ་དང་གསུམ་ལས། དང་པོ་སྟོན་བྱེད་བླ་མའི་མཚན་ཉིད་ནི།
རང་ཤར་ལས། རྡོ་རྗེའི་དོན་ལྡན་སློབ་དཔོན་ནི། །ངང་རྒྱུད་བཟང་ཞིང་སློབ་ལ་མཁས། །དབང་ཐོབ་གསང་སྔགས་དོན་ལ་སྦྱོར། །ཕྱི་ནང་བྱ་བ་ཐམས་ཅད་ཤེས། །ཡི་དམ་ལྷ་དང་འདུ་འབྲལ་མེད། །ཏིང་ངེ་འཛིན་ལས་ཡེངས་བ་མེད། །རྫོགས་ཆེན་མན་ངག་དོན་ལྡན་པའི། །གསང་སྔགས་གསང་བའི་རྒྱུད་ལ་མཁས། །ཕྱི་ནང་བྱ་བ་ཐམས་ཅད་བྱེད། །ལྟ་བའི་དོན་ལས་མི་འདའ་ཞིང༌། །ཕྱི་ནང་གསང་བའི་བྱ་བ་བཏང༌། །ཡོན་ཏན་ནོར་བུ་རིན་ཆེན་ལྟར། །ཟད་མེད་གཏེར་ལ་སྤྱོད་པའོ། །ཞེས་གསུངས་པ་ལྟ་བུའོ།
གཉིས་པ་དབང་བསྐུར་དངོས་ཀྱི་རྣམ་གྲངས་ནི།
སྤྱིར་རྫོགས་ཆེན་གྱི་རྒྱུད་དང་མན་ངག་རྣམས་སུ་གསུངས་པའི་སྤྲོས་བཅས་སྤྲོས་མེད་ཤིན་ཏུ་སྤྲོས་མེད་རབ་ཏུ་སྤྲོས་མེད་བཞིའི་དབང་ཐོབ་ན་མཆོག་ཏུ་གྱུར་པ་ཡིན་ལ་སྐབས་སུ་བབས་པའི་མན་ངག་འདི་ཐོབ་པ་ལ་ཡང་བླ་མེད་རྒྱུད་སྡེ་སྤྱིའི་དབང་བཞི་ཐོབ་པ་གཞིར་བཞག་གི་སྟེང་དུ་རིག་པའི་རྩལ་དབང་ཙམ་ངེས་པར་ཐོབ་དགོས་སོ།
གསུམ་པ་གྲོགས་དམ་ཚིག་གི་རིམ་པ་ལ་གཉིས། བསྲུང་དུ་ཡོད་པའི་དམ་ཚིག་དང་བསྲུང་དུ་མེད་པའི་དམ་ཚིག་གོ དང་པོ་བསྲུང་དུ་ཡོད་པའི་དམ་ཚིག་ནི།
རྩ་བའི་བླ་མའི་སྐུ་གསུང་ཐུགས་ཀྱི་དམ་ཚིག་དང་ཡན་ལག་གི་དམ་ཚིག་ཉེར་ལྔ་གཞན་ལས་ཤེས་པར་བྱའོ།
གཉིས་པ་བསྲུང་དུ་མེད་པའི་དམ་ཚིག་ནི།
།འཁོར་འདས་ཐམས་ཅད་གཞི་མེད་རྩ་བྲལ་དུ་ཤེས་པ་མེད་པ། ཐམས་ཅད་རིག་པ་གཅིག་གི་ངང་དུ་འདུ་བར་ཤེས་པ་གཅིག་པུ། རིག་པ་རང་གི་ངོ་བོ་གསལ་སྟོང་དབྱེར་མེད་དུ་ཤེས་པ་ལྷུན་གྲུབ། རིག་པའི་རང་ས་བཟུང་ནས་ཚོགས་དྲུག་རང་བབས་སུ་བཞག་པ་ཕྱལ་བ་སྟེ་རྒྱས་པར་གནས་ལུགས་རིན་པོ་ཆེའི་མཛོད་ལས་ཤེས་བར་བྱའོ།
གཉིས་པ་གྲོལ་བྱེད་ཀྱི་གདམས་པ་ལ།
ལྟ་སྒོམ་ད་འབྲས་བཞིར་བསྡུས་ནས་ཉམས་སུ་ལེན་པ་སྟེ། ནོར་བུ་ཕྲ་བཀོད་ལས། སྤྱོད་པ་རྒྱུན་གྱི་རྣལ་འབྱོར་དང༌། །སྒོམ་པ་རྒྱུན་གྱི་རྣལ་འབྱོར་དང༌། །ལྟ་བ་རྒྱུན་གྱི་རྣལ་འབྱོར་དང༌། འབྲས་བུ་རྒྱུན་གྱི་རྣལ་འབྱོར་རོ། །ཞེས་པའི་དོན་ལྟ་སྒོམ་སྤྱོད་འབྲས་རེ་རེ་ལ་ལྟ་སྒོམ་སྤྱོད་འབྲས་བཞི་དང་རྟེན་གྱི་གང་ཟག་གི་དབྱེ་བས་ཉི་ཤུར་འགྱུར་ཏེ། རིན་པོ་ཆེ་སྤུངས་པའི་རྒྱུད་ལས། དེ་རིམ་བྱེ་བྲག་འདི་ལྟ་བུ། །ཁྲིགས་ཆགས་ཉིད་དུ་ཉམས་སུ་བླང༌། །བདག་པོ་བཞི་ཡི་ཚུལ་གྱིས་ནི། །དོན་གྱི་ངོ་བོ་བཞི་ཡང་བཟུང༌། །དེ་ཡི་ཡུལ་རིག་རྣམ་བཞི་ཡིས། །འདི་ལྟར་སྣང་བའི་སྐྱེ་རྒྱུན་གཅོད། །གཞག་ཐབས་མན་ངག་རྣམ་བཞི་ཡིས། །རིག་པ་རྟེན་མེད་གནས་སུ་བཞག །དེ་དོན་དགོངས་པ་རྣམ་བཞི་ཡིས། །སྣང་སྲིད་ཆོས་རྣམས་གདར་ཤ་བཅད། །དུས་ཚོད་གང་ཟག་རྣམ་བཞི་ཡིས། །ཆོས་རྣམས་ཀུན་ལ་རང་བྱན་བྱ། །དག་ལུགས་གྲོལ་བའི་གནད་བཞི་ཡིས། །ཉོན་མོངས་རྣམས་ལ་རང་དབང་བསྒྱུར། །དེ་ཡི་རང་གི་ཚད་འབེབས་པའི། །དཔེ་བཞིའི་ཡིད་ཆོས་རང་ངོ་བསྟན། །འདི་ལ་གོམས་པར་སུས་བྱས་པ། །ཡེ་ཤེས་ཆོས་ཀུན་ཐུགས་སུ་ཟིན། །ཅེས་གསུངས་པ་ལྟར་སྤྱི་ཁྱབ་ཏུ་དང་པོ་གནས་ལུགས་ངོ་འཕྲོད་པ་ལྟ་བ། དེའི་ངང་སྐྱོང་བ་སྒོམ་པ། རྗེས་ཐོབ་ཏུ་དགེ་བའི་ངང་ལ་འདའ་བ་སྤྱོད་པ། སྐུ་གསུམ་གྱི་ས་ལ་ཕྱིན་པ་འབྲས་བུ་ཡིན་ལ། བྱེ་བྲག་ཏུ་ལྟ་སྒོམ་སྤྱོད་འབྲས་རེ་རེ་བཞིན་བཞིར་དབྱེ་དུས་རང་ངོ་ཤེས་པ་ཡུལ་རིག་པའི་ལྟ་བ། རང་བབས་སུ་གནས་པ་གཞག་ཐབས་ཀྱི་སྒོམ་པ། རང་གྲོལ་དུ་ཤེས་པ་སྤྱོད་པའི་དགོངས་པ། རང་ས་ཟིན་པ་གྲོལ་བའི་འབྲས་བུ་ལྟ་བུའི་གོ་བའི་སྟེང་ནས་ཤེས་དགོས། །རྒྱུད་ཀྱི་འཆད་ཚུལ་གྱི་དབང་དུ་བྱས་ན་ཐེག་མཆོག་མཛོད་དང་ཚིག་དོན་མཛོད་ལྟར་བྱས་ན་སྤྱོད་པ་སྔོན་ལ་བཤད་དགོས་ཀྱང་ངོ་འཕྲོད་སླ་བའི་ཕྱིར་ཉམས་ལེན་གྱི་གོ་རིམ་དང་སྦྱར་ན། ལྟ་བ་སྔོན་ལ་འཆད་དགོས་ཏེ་ལམ་གྱི་གཞི་ལྟ་བ་ཡིན་པའི་ཕྱིར། སྐབས་འདིར། ཡང་ཏིག་ཡིད་བཞིན་ནོར་བུའི་རྗེས་སུ་འབྲངས་ནས་ལྟ་བ་སྔོན་ལ་བཤད་པ་ཡིན་ལ། ལྟ་སྒོམ་སྤྱི་ཁྱབ་ཀྱི་གོ་རིམ་དང་སྦྱར་ན་ཀུན་མཁྱེན་ཆེན་པོའི་གསུང་བཞིན་ནང་གསེས་ཀྱི་རང་རང་གི་ལྟ་བ་སྔོན་ལ་བཤད་ནས་སྒོམ་པ་རྗེས་སུ་འཆད་དགོས་ཀྱང༌། འདིར་ནི། གཞག་ཐབས་ཀྱི་སྒོམ་པའི་གནད་ལ་བརྟེན་ནས་རང་རང་གི་ལྟ་བ་རྣམས་འབྱུང་ལ། ལྟ་བ་དེའི་རྩལ་སྣང་གང་ཤར་རང་གྲོལ་དུ་སོང་ནས་སྤྱོད་པས་འཁྲུལ་མེད་རང་ས་ཟིན་པའི་འབྲས་བུ་ཐོབ་དགོས་པས་རྒྱུ་འབྲས་ཀྱི་གོ་རིམ་དང་སྐལ་ལྡན་གྲོལ་ཐབས་ཀྱི་གནད་ཟབ་མོ་ཡོད་པས་གཞག་ཐ་བས་སྔོན་ལ་བསྟན་པ་ཡིན་ནོ། །དེ་ཡང་དང་པོའི་དུས་སུ་དེ་སྐད་གསུངས་ཀྱི་ལྟ་བ་ངོ་འཕྲོད་ཟིན་ཚེ་སྔར་བཤད་ལྟར་ནང་གསེས་ལྟ་སྒོམ་སྤྱོད་འབྲས་བཞི་པོ་ལྡོག་ཆས་དབྱེ་བ་ཙམ་མ་གཏོགས་ངོ་བོ་དབྱེར་མེད་ཡིན་ནོ།
༼གཉིས་པ་རིག་པ་རང་སྣང་གི་བློ་ཅན་འོག་ཏུ་འཆད་འགྱུར་ལྟར་ཡིན་ལ་མཆན།༽
གཉིས་པ་ལྟ་བ་རང་གི་ངོ་བོ་བཤད་པ་ལ་གཉིས། ལྟ་བ་སྤྱིའི་དབྱེ་བ་དང༌། སྐབས་སུ་བབས་པའི་དོན་ངོས་བཟུང་བའོ། དང་པོ་ལྟ་བ་སྤྱིའི་དབྱེ་བ་ལ། རང་བཞིན། དབྱེ་བ། ས་མཚམས་གསུམ་ལས། དང་པོ་རང་བཞིན་ནི།
སྣོད་བཅུད་ཡེ་ནས་གྲོལ་བར་གནས་པ་རྟོགས་པའི་བློ་དང་འབྲེལ་བ་སྟེ། ཐལ་འགྱུར་ལས། ལྟ་བའི་རང་བཞིན་སྣོད་བཅུད་ལ། །མ་ཁྱབ་མེད་པས་གང་ཡང་གྲོལ། །གྲོལ་བའི་ཆོས་ལ་རྣམ་སྨིན་བྲལ། །ཅིར་སྣང་རང་གི་ཆོས་ཉིད་ལས། །བཅོས་མའི་ཆོས་ཉིད་ལོགས་ན་མེད། །ཇི་ལྟར་སྤྱད་ཀྱང་མི་རྟོག་སྐྱེ། །སྤང་དང་བླང་མེད་རང་སྣང་ངོ༌། །ཞེས་སོ།
གཉིས་པ་དབྱེ་བ་ལ་བཞི། ཚིག་གི་ལྟ་བ། དོན་གྱི་ལྟ་བ། རྣམ་གྲངས་པའི་ལྟ་བ། རང་བཞིན་གྱི་ལྟ་བའོ། དང་པོ་ཚིག་གི་ལྟ་བ་ལ།
ཡེ་གནས་བྱ་བྲལ་དུ་འདོད་པ། འབད་མེད་ཡེ་གྲོལ་དུ་འདོད་པ། བློ་རིག་ལས་མི་འབྲལ་བར་འདོད་པ། དགེ་སྡིག་ལས་འདས་པར་འདོད་པ། བྱས་མེད་བྱུང་མེད་དུ་འདོད་པ། མ་བསྒྱུར་རང་དག་ཏུ་འདོད་པ། རང་ཤར་རང་གྲོལ་དུ་འདོད་པ་དང་བདུན་ཡིན་ཏེ། དེ་ཉིད་ལས། ཚིག་གི་ལྟ་བ་བདུན་རིམ་ལས། སོ་སོའི་འདོད་པ་བློར་བྱས་ཏེ། ཞེས་སོ།
གཉིས་པ་དོན་གྱི་ལྟ་བ་ནི།
རིག་པ་རང་ཐོག་ཏུ་ལྟ་བ་སྟེ། དེ་ཉིད་ལས། དོན་ནི་ཆོས་ཉིད་མངོན་སུམ་ལ། །ཤེས་རབ་ཀྱིས་ནི་མ་ཡིན་པར། །དབང་པོའི་སྤྱོད་ཡུལ་ཉིད་དུ་ལྟ། །ཞེས་སོ།
གསུམ་པ་རྣམ་གྲངས་པའི་ལྟ་བ་ནི།
ཐེག་པ་རིམ་དགུའི་ལྟ་བ་རྣམས་སོ།
བཞི་པ་རང་བཞིན་གྱི་ལྟ་བ་ནི།
གནས་པའི་ལྟ་བ་འཁོར་འདས་ཡེ་གྲོལ་དུ་རྟོགས་པ་དང༌། མཐོང་དག་གི་ལྟ་བ་རྒྱུ་འབྲས་བྱ་རྩོལ་ལས་འདས་པ་དང༌། རང་བཞིན་གྱི་ལྟ་བ་འཁོར་བའི་ཆོས་ཡེ་ནས་སངས་རྒྱས་སུ་རྟོགས་པ་དང༌། བཅོས་མེད་ཀྱི་ལྟ་བ་མཐའ་གྲོལ་ཀློང་ཡངས་སུ་རྟོགས་པའོ།
གསུམ་པ་ས་མཚམས་ནི།
རང་རང་གི་རྟོགས་པ་དང་འབྲེལ་བའི་སྐབས་སོ།
གཉིས་པ་སྐབས་སུ་བབས་པའི་དོན་ངོས་བཟུང་བ་ལ་བཞི་སྟེ། རི་བོ་ཅོག་གཞག་གི་ཐབས། གྲོང་ཁྱེར་རྒྱུན་གཅོད་ཀྱི་ལྟ་བ། ཁམས་གསུམ་ཡོངས་གྲོལ་གྱི་དགོངས་པ། ཉོན་མོངས་རང་དག་གི་འབྲས་བུའོ། དང་པོ་རི་བོ་ཅོག་གཞག་གི་ཐབས་ནི།
འཁོར་འདས་སྣང་བཏགས་ཀྱིས་བསྡུས་པའི་ཆོས་ཐམས་ཅད་ཡེ་གྲོལ་ཆོས་སྐུའི་རང་བཞིན་དུ་ཤེས་པས་སྣང་ན་སྣང་ཐོག་ཏུ་ཅེར་གྱིས་བལྟས་ལ་ལྷན་ནེར་གཞག །རིག་པ་རང་ཐོག་ཏུ་རང་བབས་ཀློད་ལ་ས་ལེར་གཞག །དུས་ཀུན་ཏུ་གསལ་སྟོང་དབྱེར་མེད་ཀྱི་ངང་མ་ཤོར་བར་ཝ་ལེར་གཞག་གོ །དཔེར་ན་རི་རབ་ཀྱི་རྩེ་ནས་ལུང་ཁུང་རྣམས་དུས་གཅིག་ལ་མཐོང་བ་ལྟར་ཐེག་དགུའི་དོན་ཐམས་ཅད་དུས་གཅིག་ལ་ཕར་རྟོགས་ཀྱང་ཚུར་རྫོགས་པ་ཆེན་པོ་རང་གི་ལྟ་བ་སུས་ཀྱང་མི་མཐོང་བ་དང༌། གང་སྣང་གང་ཤར་བཅོས་བསླད་མེད་པར་བཞག་པས་གང་གིས་ཀྱང་གཡོ་མི་ནུས་པ་རི་རྒྱལ་ལྟ་བུ་སྟེ། ཀློང་དྲུག་པ་ལས། བཞག་ཏུ་ཡོད་པའི་སེམས་ཉིད་ལ། །སྣང་བ་རང་བཞག་གཞིར་ཤར་བས། །ཅོག་གཞག་ཆེན་པོའི་ལྟ་བ་ནི། །བཙལ་བ་མེད་པའི་ཚུལ་དུ་རྫོགས། །ཞེས་སོ།
གཉིས་པ་གྲོང་ཁྱེར་རྒྱུན་གཅོད་ཀྱི་ལྟ་བ་ནི།
རང་བཞིན་རྫོགས་པ་ཆེན་པོ་བྱ་བྲལ་ཀློང་ཆེན་གྱི་ལྟ་བ་སྟེ། ཕྱི་ཆོས་ཅན་ལ་ཚོགས་དྲུག་རང་སར་བཞག་ལ་བལྟས་པས་གང་སྣང་བདེན་མེད་ཆོས་སྐུའི་རང་བཞིན་དུ་ངོ་ཤེས་ནས་ལས་ཉོན་འགལ་འཁྲུལ་བག་ཆགས་ཡེ་ནས་དག་པ་ཆེན་པོར་རྟོགས་ནས་བློ་བདེ་རྙེད་པ་སྟེ། ཉི་ཟླ་ཁ་སྦྱོར་ལས། ཕྱི་ཡི་ལྟ་བ་འདི་ལྟ་སྟེ། །དམིགས་པར་སྣང་བའི་ཡུལ་རྣམས་ལ། །རང་བཞིན་མེད་པར་གང་གོམས་པ། །འདི་ནི་སྣང་སྟོང་གཉིས་སུ་མེད། །ཚོགས་དྲུག་མ་འགགས་ལྷུག་པའོ། །ཞེས་དང༌། ནང་ཆོས་ཉིད་ལ་བལྟས་པས་སྐྱེ་མེད་བསམ་འདས་ཆེན་པོའི་ངང་དུ་བཙན་ས་ཟིན་པ་སྟེ། རིག་པ་རང་ཤར་ལས། ཆོས་ཉིད་རིག་པ་སྐྱེ་མེད་ལ། །རྣམ་རྟོག་མཚན་མ་ངང་གིས་མེད། །རིག་པ་དགག་སྒྲུབ་མེད་པ་ལ། །ཞེན་པའི་སྤྱོད་པ་ག་ལ་ཡོད། །ཅེས་དང༌། གསང་བ་རིག་པ་ལ་བལྟས་པས་བྱ་བྱེད་འཛིན་རྟོག་ཐམས་ཅད་དང་བྲལ་བའི་ངང་ནས་དབྱིངས་རིག་དབྱེར་མེད་ཀྱི་དོན་ལ་ཁོ་ཐག་ནང་ནས་ཆོད་དེ། ཡིད་དཔྱོད་ཚིག་གི་ལྟ་བ་ལ་གདེང་མི་འཆའ་བའི་བློ་བདེ་རྙེད་པ་སྟེ། དེ་ཉིད་ལས། བྱ་བྱེད་བྲལ་བའི་རིག་པ་ནི། །གང་གི་ཕྱོགས་སུ་མ་ལྷུང་ན། །སྒོམ་པ་ཆེན་པོ་ཞེས་བྱའོ། །ཞེས་དང༌། སེང་གེ་རྩལ་རྫོགས་ལས། སངས་རྒྱས་རྣམས་ཀྱི་ལྟ་ཕུག་ནི། །དབྱིངས་རིག་གཉིས་ལས་མ་འདས་པའོ། །ཞེས་དང༌། ཐལ་འགྱུར་ལས། ལྟ་བའི་ངོ་བོ་མཐོང་བ་ལ། །ཡིད་དཔྱོད་ཚིག་གི་འགྱུ་བ་མེད། །ཅེས་སོ། །དེ་ལྟ་བུའི་ལྟ་བའི་མིང་ལ་གྲོང་ཁྱེར་རྒྱུན་གཅོད་ཀྱི་ལྟ་བ་ཞེས་བྱ་སྟེ། མངལ་གྱི་གྲོང་ཁྱེར་རྒྱུན་བཅད་དེ་ཁམས་གསུམ་དུ་མི་ལྡོག་པར། རབ་ཚེ་འདིར། འབྲིང་བར་དོ། ཐ་མ་རང་བཞིན་སྤྲུལ་པའི་ཞིང་དུ་སངས་རྒྱ་བའི་ཕྱིར་ཏེ། ཉི་ཟླ་ཁ་སྦྱོར་ལས། རབ་ལ་སྐྱེ་གཉིས་མི་དགོས་ཏེ། །འབྲིང་པོ་སྐྱེ་གཉིས་མཚམས་སུའོ། །ཐ་མ་རྣམས་ནི་དབུགས་དབྱུང་སྟེ། །སྤྲུལ་བ་པོར་ནི་རང་རྒྱུད་གྲོལ། །ཞེས་གསུངས་སོ།
གསུམ་པ་ཁམས་གསུམ་ཡོངས་གྲོལ་གྱི་དགོངས་པ་ནི།
དེ་ལྟར་རྟོགས་པའི་རྣལ་འབྱོར་པས་བལྟས་ཚེ་སྣང་སྲིད་སྣོད་བཅུད་ཐམས་ཅད་མ་གྲོལ་བ་གང་ཡང་མེད་པའི་སེམས་ལ་བླང་དོར་སྤང་གཉེན་དང་བྲལ་ཡུལ་སྣང་ཕྱོགས་མེད་རང་གྲོལ་མཤའ་མཉམ་ཐོབ་ཤོར་མེད་པའི་དབྱིངས་སུ་རྩལ་རྫོགས་ཏེ། ཀློང་དྲུག་པ་ལས། བླང་དོར་མེད་པའི་སེམས་ཉིད་ལ། །ཕྱོགས་མེད་རང་གྲོལ་སྣང་བ་ནི། །ཁྱབ་བརྡལ་ཆེན་པོའི་དགོངས་པ་ཞེས། །ཀུན་ཏུ་བཟང་པོ་ང་ཡིས་བསྟན། །ཞེས་གསུངས་པ་བཞིན་ནོ།
བཞི་པ་ཉོན་མོངས་རང་དག་གི་འབྲས་བུ་ནི།
དེ་ཚེ་ཉོན་མོངས་མ་སྤངས་རང་སར་དག་སྟེ། གཞིའི་རང་གཤིས་རྗེན་པ་མངོན་དུ་གྱུར་ནས་སྔར་འཁྲུལ་མ་མྱོང༌། ད་ལྟ་འཁྲུལ་བ་མི་གནས། ཕྱིས་འཁྲུལ་མི་སྲིད་པར་མཁའ་ལ་སྤྲིན་དེངས་པའམ། ཆུའི་རྙོགས་མ་དྭངས་བ་བཞིན། འབད་མེད་ཡེ་གྲོལ་ཆེན་པོའི་ཀློང་དུ་བརྟན་པ་ཐོབ་པ་སྟེ། དེ་ཉིད་ལས། ཟག་བཅས་སྣང་བའི་སེམས་ཉིད་ལ། །བསྐྱེད་པའི་འབྱུང་བ་རང་སར་དག །ཟག་མེད་སྣང་བའི་སེམས་ཉིད་ལ། །འཁྲུལ་རྐྱེན་དྲི་མ་རང་སར་དག །ཅེས་གསུངས་སོ། །དེ་ལྟར་ལྟ་སྤྱོད་འབྲས་བུ་གསུམ་པོ་ངོ་ཤེས་རྩལ་རྫོགས་བརྟན་པ་ཐོབ་པ་གསུམ་དང་སྦྱར་ནས་ལས་དང་པོ་བ་དང༌། ལམ་པ་དང༌། འབྲས་བུ་ཐོབ་པ་གསུམ་ལ་སྦྱར་ཀྱང་རུང་སྙམ། འོག་མ་རྣམས་ལ་ཡང་དེ་ལྟར་སྦྱར་རོ། །སྒོམ་པ་ནི་ལམ་གྱི་གཞི་རྟེན་ཡིན་ནོ། །ཐེག་པ་སྤྱིའི་ས་ལམ་དང་སྦྱར་ན། །གཞག་ཐབས་ནི་ཚོགས་སྦྱོར་དང་མཐུན་ཏེ་དེ་གཉིས་སུའང་དྲན་ཉེ་སྤོང་བཞི་རྫུ་འཕྲུལ་རྐང་བཞི་སོགས་གཞག་ཐབས་གཙོ་ཆེ་བའི་ཕྱིར། ལྟ་བ་རྣམས་ནི་མཐོང་ལམ་དང་མཐུན་ཏེ་ཆོས་ཉིད་ཀྱི་དོན་མཐོང་དགོས་པའི་ཕྱིར། སྒོམ་པ་རྣམས་ནི་སྒོམ་ལམ་དང་མཐུན་ཏེ་ལྟ་བ་ལ་རྩལ་སྦྱང་བའི་ཕྱིར། འབྲས་བུ་རྣམས་ནི་མི་སློབ་ལམ་དང་མཐུན་ཏེ་རང་རང་གི་དོན་དུ་གཉེར་བྱ་ཡིན་པའི་ཕྱིར་རོ། །འདིའི་དུས་ན་གང་ཟག་ལ་ཆོས་བོར་བ་ཞེས་བྱ་སྟེ་ཆེད་དུ་ཡིད་ལ་བྱ་རྒྱུའི་ཆོས་གང་ཡང་མེད་པའི་ཕྱིར། །རྒྱུད་ཀྱི་དངོས་བསྟན་འཆད་ཐབས་ཉི་ཤུ་ལ་གང་ཟག་རྣམས་ལོགས་སུ་ཕྱེ་བ་ཡིན་ནོ། །དཔེ་བཞི་ནི་གཞག་ཐབས་ཀྱི་སྐབས་སུ་བཤད་པ་རྣམས་སོ།
གཉིས་པ་གཞུང་དོན་ལ། མན་ངག་རི་བོ་ཅོག་གཞག་གི་ཐབས་བཤད་པ། གྲོང་ཁྱེར་རྒྱུན་གཅོད་ཀྱི་ལྟ་བ་ངོས་བཟུང་བ། ཁམས་གསུམ་ཡོངས་གྲོལ་གྱི་དགོངས་པ་གཏན་ལ་དབབ་པ། ཉོན་མོངས་རང་དག་གི་འབྲས་བུའི་དུས་སྐབས་བཤད་པ་དང་བཞི་ལས། དང་པོ་མན་ངག་རི་བོ་ཅོག་གཞག་གི་ཐབས་བཤད་པ་ནི།
དེ་ལྟར་ཅི་ཡང་མ་དྲན་མ་འགྱུས་པའི་ཤེས་པ་ཐོམ་མེ་བ་དེ་འདྲ་སེམས་ཀྱིས་མྱོང་བས་ན། དེ་འདྲའི་དོན་ཤེས་མཁན་དང་མི་བསམ་པར་འདུག་མཁན་ཁོ་རང་ལ་བབས་ཀྱིས་བལྟས་པས། དེ༷་ལྟར༷་རང་གི་སེམས་འདི་ཉིད་སྔར་འདས་པའི་སྣོད་བཅུད་སོགས་ཅི༷་ཡང༷་མ༷་དྲན༷། མ་འོངས་འབྱུང་འགྱུར་གྱི་ཡུལ་ལ་མ༷་འགྱུས༷། ད་ལྟ་འཕྱྭུག་ཤེས་རིས་ཆད་ཀྱི་རྗེས་སུ་རྟོག་པའི༷་ཤེས༷་པ༷་གང་ཡང་མ་སྐྱེས་པའི་ཐོམ༷་མེ༷་བ༷་དེ༷་འདྲ༷་ཞིག་བྱུང་བ་དེ་རང་གི་རྒྱུད་དུ་བཏོགས་པའི་བློ་ཡིན་པས་ན་སྤང་གཉེན་གང་གི་ངོ་བོར་འདུག་ཀྱང་སེམ༷ས་ཀྱིས༷་མ་མྱོང༷་བའི་ཐབས་མེད་པས༷་ན༷། མི་རྟོག་པར་རྩེ་གཅིག་ཏུ་སྡོད་པ་དེ༷་འདྲ༷འི་དོན༷་ཤེས༷་མཁན་དང༷༌། རྣམ་རྟོག་གང་ཡང་ཡིད་ལ་བྱར་མེད་པར་མི༷་བས༷མ་པར༷་འདུག༷་མཁན་ཁོ་རང༷་གི་རང་བཞིན་ཅི་ལྟ་བུ་ཞིག་ཡིན། གཏན་ཚིགས་ཀྱི་དཔྱད་པ་སོགས་ལ་མ་བརྟེན་པར་རང་བབས་སུ་ཀློད་ལ༷་བབ༷ས་ཀྱིས༷་བལྟ༷ས་པའི༷་ཚེ་ན། གནས་པ་དང་འཕྲོ་བའི་རྣམ་རྟོག་གང་ཡིན་རུང་ཕྱི་ནང་བར་གསུམ་གང་དུ་ཡང་མ་གྲུབ་པ་དེ་ཡང་གསར་དུ་མེད་སོང་བ་ལྟ་བུ་མིན་པར་ཡེ་ནས་མ་གྲུབ་པ་བར་སྣང་སྟོང་པའི་རང་བཞིན་ལྟ་བུ་མངོན་སུམ་དུ་མཐོང་ནས་མཤས་གྲུབ་སྟོང་བྱོན་ཀྱང་གཞན་དུ་དྲངས་མི་ནུས་པ་ཞིག་འབྱུང་ཚེ་ངོ་བོ་སྟོང་པ་ངོ་འཕྲོད་པ་ཡིན། རྣམ་རྟོག་དང་འཛིན་ཞེན་གང་ཡང་མེད་ཀྱང་མིག་ལྡན་ཀྱིས་གཟུགས་ལ་བལྟས་པ་བཞིན་སེམས་རང་གི་རང་བཞིན་རང་གིས་ཤོ་ཐག་ཆོད་ནས་ཡོད་མེད་གང་གི་ངོ་བོ་རུ་གྲུབ་པ་མེད་ཀྱང༌། མདུན་དུ་ཉིན་མོར་བུམ་པ་མ་མཐོང་བ་བཞིན་དུ་ད་དུང་ཚོལ་འདོད་ཀྱི་རེ་བ་མེད་པ་ཞིག་བྱུང་ཚེ། རང་བཞིན་གསལ་བ་ངོ་འཕྲོད་པ་ཡིན་ནོ། གསལ་བའི་ཡེ་ཤེས་འདི་ནི་རྩལ་ལས་ཤར་བའི་ཡེ་ཤེས་ཞེས་བྱ་ཏེ་གཞི་སྣང་ཡིན་ལ། གཞི་དུས་སུ་གདངས་འཆར་རུང་རྩལ་མ་གཏོགས་མངོན་གྱུར་དུ་མེད་པར་འོད་གསལ་སྙིང་པོ་ལས་གསུངས་སོ། ཁྲེགས་ཆོད་ཀྱི་ཉམས་ལེན་དང༌། ཐོད་རྒལ་གྱི་རིག་པའི་གནད་ཤེས་རབ་རང་བྱུང་གི་སྒྲོན་མ་ཡང་འདི་ལ་ཟེར་བ་ཡིན། གནད་འདི་མེད་ན་ཐོད་རྒལ་ཉམས་སུ་བླངས་ཀྱང་བྱིས་པས་འཇའ་ཚོན་ལ་བལྟས་པ་བཞིན་དོན་མེད་ཁོ་ན་ཡིན་པར་ཀུན་མཁྱེན་མི་ཕམ་པ་ཆེན་པོའི་ཐོད་རྒལ་ཉམས་ལེན་སོགས་ལས་གསལ་བར་གསུངས། རྨང་ལྟ་བུ་འདི་གནད་དུ་སྨིན་ན་ཁྲེགས་ཆོད་ཀྱི་སྐབས་སུ་ཤན་འབྱེད་ཀྱི་མན་ངག་གཞན་མི་དགོས་དོ། ཆོས་སྐུ་དང་རིག་པ་ཡེ་ཤེས་ཐམས་ཅད་འདི་ལ་ཟེར་བ་ཡིན་པའི་ཕྱིར། ཐོད་རྒལ་གྱི་དུས་སུ་ཡང་འདི་ཁོ་ནས་གཞི་བཟུང་སྟེ་གཟིགས་སྟངས་དང་བཞུགས་སྟངས་ཙམ་གྱི་གནད་ལ་བརྟེན་ནས་དབྱིངས་ཐིག་རིག་པ་ཉམས་སུ་བླངས་ན་གེགས་སེལ་བོགས་འདོན་གཞན་ལ་མ་ལྟོས་པར་ས་བརྒྱད་པ་བ་རྣམས་མི་ཆུས་ཁྱེར་བའི་དཔེས་འབད་མེད་དུ་སངས་རྒྱས་པ་བཞིན་སྣང་བཞི་ངང་གིས་རྫོགས་ནས་གདོད་མའི་ས་ལ་གཏན་སྲིད་ཟིན་པར་འགྱུར་བ་ཡིན་ནོ། བར་དོའི་དུས་སུ་ཡང་སྣང་བ་གང་ཤར་གཞན་དུ་མ་བཟུང་བར་འདིའི་རང་ངོ་ཤེས་པ་ནི་ཐོག་མར་གལ་ཆེ་བ་མ་པང་དུ་བུ་འཇུག་པ་ལྟ་བུའི་གདམས་ངག་ཡིན་ལ། འདིའི་རང་ས་བཟུང་ནས་རྩེ་གཅིག་ཏུ་མཉམ་པར་འཇོག་པ་ནི་བར་དུ་གལ་ཆེ་བ་མི་འགྱུར་བ་གསེར་གྱི་ཐུར་མ་འདྲེན་པ་ལྟ་བུའི་གདམས་ངག་ཡིན་ལ། འདིའི་ངང་དུ་བཙན་ས་བཟུང་ནས་རྩལ་ཐམས་ཅད་གཞི་ལ་བསྟིམ་པ་ནི་ཐ་མར་གལ་ཆེ་བ་དཔག་ཆེན་ཀྱིས་མདའ་འཕང་བ་ལྟ་བུའི་གདམས་ངག་ཡིན་ནོ། དེའི་ཕྱིར་བར་དོའི་འཆར་ཚུལ་སོགས་ཤེས་ཀྱང་ཆོག་ལ་མ་ཤེས་ཀྱང་རུང་སྟེ། ཆོས་ཉིད་བར་དོའི་ཐིམ་རིམ་ལྔ་པོ་ཐམས་ཅད་ཀྱི་སྐབས་སུ་ཉམས་ལེན་གྱི་གནད་འདི་ཁོ་ན་ཡིན། གཉིད་འོད་གསལ་ཟིན་ཟེར་བ་ཡང་འདི་ཡིན་ཏེ། གཉིད་འཐུག་གི་དུས་སུ་ཟིན་པ་མི་རྟོག་པའི་འོད་གསལ་མཆོག་ཡིན་ལ། རྨི་ལམ་གྱི་དུས་སུ་ཟིན་པ་གསལ་བའི་འོད་གསལ་ཡིན་ཚུལ་ཆགས་མེད་རི་ཆོས་ལས་གསུངས་སོ། །དེ་ཙམ་དུ་མ་ཟད་བར་དོ་དྲུག་གམ་བཞི་སོགས་གང་བཤད་ཀྱང་ཐམས་ཅད་ཀྱི་ཉམས་ལེན་གྱི་སྙིང་པོ་ནི་འདི་ཁོ་ན་ཡིན་ནོ། རིག་པ་ངོ་འཕྲོད་པའི་ལས་དང་པོ་བས་ཉམས་ལེན་དང༌། གཉིད་འོད་གསལ་ཟིན་པ་དང༌། ཆོས་ཉིད་བར་དོ་ངོ་ཤེས་པ་སོགས་ལ། དཀའ་སླ་དང་མཆོག་དམན་དང་གྲོལ་བའི་ས་ལ་འདྲེན་པ་ལ་མྱུར་བུལ་གྱི་ཁྱད་ཡོད་པས་གནད་ནི། ད་ལྟ་སྒོམ་པ་ནི་རྟོགས་པ་མངོན་གྱུར་བ་ཙམ་ཞིག་མ་གཏོགས་ཚོགས་དྲུག་དང་བཅས་ཕྱིར། སྤྲིན་ཧ་ཅང་འཐུག་པོས་གཡོགས་པའི་ཉི་འོད་བཞིན་རིག་པའི་བཙན་ས་མ་ཟིན་པ་དང་རྟོག་པ་གཞི་ཐིམ་དུ་འགྲོ་བ་ལ་ཆེ་ཐང་འབད་དགོས། གཉིད་འཐུག་གི་དུས་སུ་ཚོགས་དྲུག་རྟོག་པ་དང་བཅས་པ་ཀུན་གཞིའི་ཀློང་དུ་ཐིམ་ཟིན་པའི་ཕྱིར་སྤྲིན་སྲབ་མོས་གཡོགས་པའི་ཉི་འོད་བཞིན་རིག་པ་ངོས་ཟིན་པ་ཡང་སྔར་ལས་གསལ་ལ་རྟོག་ཚོགས་དབྱིངས་སུ་ཐིམ་པ་ལ་དེ་ཙམ་འབད་མི་དགོས། ཆོས་ཉིད་བར་དོའི་དུས་སུ་རང་བཞིན་བརྒྱད་ཅུའི་རྟོག་ཚོགས་ཀུན་གཞི་དང་བཅས་པ་འོད་གསལ་གྱི་ཀློང་དུ་ཐིམ་ཟིན་པའི་ཕྱིར་སྤྲིན་དང་བྲལ་བའི་ཉི་མ་མཐོང་བ་བཞིན་དུ་རིག་པ་རང་ངོ་རྗེན་པར་མཐོང་བས་སྐད་ཅིག་ལ་དབྱིངས་སུ་གྲོལ་བ་ཡིན་ནོ། །ཐོག་མའི་གཞི་སྣང་ཤར་བའི་དུས་ཀྱང་རང་ངོ་ཤེས་པས་སྐད་ཅིག་ལ་གྲོལ་བའི་གནད་འདི་དང་འདྲའོ། །ཆོས་ཉིད་བར་དོའི་དུས་སུ་ཀུན་གཞི་དང་བཅས་པ་འགགས་ན་སངས་རྒྱས་མ་ཡིན་ན མ་སྙམ་ན། གཉིད་འཐུག་གི་སྐབས་སུ་ཚོགས་དྲུག་གི་ཤེས་པ་མེད་པ་བཞིན་མངོན་གྱུར་དུ་མེད་པ་ཙམ་ཡིན་ནམ་སྙམ་སྟེ་ཅུང་ཟད་གཞན་དུ་དཔྱད་ཟིན་ཏོ། །གསལ་བའི་ངོ་སྤྲོད་འདི་ནི་མན་ངག་སྡེ་རང་གི་ལུགས་ཐུན་མོང་མ་ཡིན་པ་ཡིན་གྱི། གཞན་དུ་སེམས་ཀློང་སོགས་ཀྱི་ལུགས་ལྟར་ན། སྟོང་པའི་རང་བཞིན་ལས་མ་གཡོས་བཞིན་དུ་རྟོག་ཚོགས་སྣ་ཚོགས་ས་ལེར་སྣང་བ་ཆུ་ནང་ཟླ་གཟུགས་ལྟ་བུ་ཤར་བ་འདི་ཀ་ཡིན་ནོ། །ཆུ་ལ་རླན་གྱིས་ཁྱབ་པ་བཞིན་དུ་དེ་ལྟ་བུའི་ཆོས་ཉིད་དེ་ཡང་གསར་དུ་སྒོམ་སྟོབས་ཀྱིས་རྙེད་པ་ཙམ་མིན་པར་སེམས་ཅན་ཐམས་ཅད་ཀྱི་སེམས་རང་གྲུབ་ཙམ་ནས་དེ་ལྟར་གནས་པ་ཀུན་ཏུ་བཟང་པོའི་ཐུགས་དང་དབྱེར་མེད་ལ་སྔར་མེད་པའི་ཆོས་ཉིད་ཅིག་གསར་དུ་མཐོང་རྒྱུ་མེད་ཀྱང་རྒྱལ་བུ་ས་མཐར་འཁྱམས་པ་དམངས་སུ་བཟུང་བ་སླར་རྒྱལ་པོར་ངོ་ཤེས་པ་བཞིན་ངེས་པ་གསར་དུ་འཁྲུངས་པ་ནི་ཐུགས་རྗེ་ཀུན་ཁྱབ་ངོ་འཕྲོད་པ་ཡིན་ནོ། །དེ་བཞིན་དུ་ཞེ་སྡང་དྲག་པོ་ཡུལ་ལ་གཡོ་བའི་སྐབས་སུ་ཁོ་རང་གི་ངོ་བོ་ལ་ཅེར་གྱིས་བལྟས་ཚེ། གཞི་ཡེ་སྟོང་ཆེན་པོའི་རང་བཞིན་ལས་གཡོ་མ་མྱོང་བར་མངོན་སུམ་དུ་མཐོང་སྟེ་མ་སྤངས་ཡེ་གྲོལ་ཆེན་པོའི་རང་གཤིས་རྗེན་ལ་བུད་ནས་རིག་སྟོང་ཆོས་སྐུའི་རྒྱན་དུ་སྣང་བ། ནགས་མེ་རླུང་གི་བསྐྱོད་པ་བཞིན་རིག་པའི་གསལ་ངར་ལྷག་པར་རྒྱས་པ་ནི་ཞེ་སྡང་རང་གྲོལ་མེ་ལོང་ཡེ་ཤེས་ཏེ་བཅོམ་ལྡན་རྡོ་རྗེ་སེམས་དཔའི་ངོ་བོ་ཡིན་ནོ། །དེ་བཞིན་དུག་ལྔ་གཞན་བཞི་ཡང་ཡེ་ཤེས་ལྔ་དང་སྐུ་ལྔ་རུ་ངོ་སྤྲོད་པ་ཡང་དེའི་འགྲེས་སྦྱར་ཏེ་རྟོགས་པར་བྱའོ། །ས་རྡོ་ལྟ་བུ་སྣང་དུས་སྣང་ཐོག་ཏུ་ཙེན་གྱིས་ལྷོད་ལ་བལྟས་ཚེ་ཡུལ་སྣང་ཐམས་ཅད་བདེན་མེད་སྟོང་པའི་རང་མདངས་མངོན་དུ་གྱུར་ནས་གཏད་མེད་བྱུང་རྒྱལ་ཆེན་པོ་ཟང་ཐལ་རྗེན་ལ་བུད་པ་ནི་ས་རྣམ་པར་དག་པ་སངས་རྒྱས་སྤྱན་མ་ཡིན་ནོ། །འབྱུང་བཞི་གཞན་ལ་ཡང་དེའི་འགྲེས་སྦྱར། རྟོག་ཚོགས་གཞན་ཐམས་ཅད་རང་བཞིན་གསལ་ལ་འགགས་པ་མེད་པ་དག་པའི་ཡེ་ཤེས་དང༌། ངོ་བོ་ཡེ་སྟོང་རྩ་བ་བྲལ་བ་མཉམ་པའི་སྟོང་ཉིད་དབྱེར་མེད་མཉམ་པ་ཆེན་པོའི་རང་བཞིན་དུ་འདུག་པའི་རྟོག་ཚོགས་ཀྱི་གྲངས་བཞིན་རྒྱུད་སྡེ་རང་རང་གི་ལྷ་རུ་ངོ་སྤྲོད་དགོས། འདི་འདྲའི་མན་ངག་གི་གནད་མེད་ན་དག་མཉམ་དབྱེར་མེད་ཀྱི་ལྟ་བ་འཆད་ཁུལ་གྱིས་དག་པ་གདོས་བཅས་ཞལ་ཕྱག་གི་རྣམ་པ་ཅན་ཞིག་སངས་རྒྱས་ཀྱི་ཡེ་ཤེས་ཀྱི་ངོ་ན་ཡོད་པར་བཟུང་ན་དོན་དམ་གྱི་ཚད་མ་མཐར་ཐུག་གི་གྲུབ་དོན་ཡིན་པས་བདེན་གྲུབ་ལས་འོས་མེད་པས་ཕྱི་རོལ་བའི་དབང་ཕྱུག་རྟག་དངོས་བཞིན་དུ་འགྱུར་ལ། མཉམ་པའི་ལྟ་བ་བློས་བྱས་ཀྱི་མེད་འཛིན་ཙམ་ལ་བཟུང་བས་རྣམ་བྱང་གི་སྐུ་དང་ཡེ་ཤེས་སོགས་ལ་འཁོར་བའི་ཀུན་རྟོག་གིས་ཇེ་བཟང་དུ་བསྒྱུར་དགོས་པ་ལྟར་བཟུང་ན་མི་རུང་བས། རྒྱུད་ཀྱི་དངོས་པོ་བཅུ་པོ་རེ་རེ་བཞིན་དོན་གནད་མཐར་ཐུག་རྫོགས་ཆེན་གྱི་མན་ངག་ཁོ་ན་ལ་གཏུག་དགོས་པས་མན་ངག་ལྟ་ཕྲེང་དང་སྤྱི་དོན་འོད་གསལ་སྙིང་པོ་ལས་རྟོགས་པར་བྱའོ། །ལྟ་བ་འདིས་ནི་རི་ཡི་རྒྱལ་པོ་རི་རབ་ཀྱི་སྟེང་ནས་བལྟས་ན་གླིང་བཞི་དུས་གཅིག་ལ་མཐོང་བ་བཞིན་མདོ་དང་སྔགས་ཀྱི་ལམ་གནད་མཐའ་དག་བདེ་བླག་ཏུ་མཐོང་སྟེ། ཅིའི་ཕྱིར་མཐོང་ན་ཟབ་ལམ་མཐའ་དག་གི་གནད་འདིར་འདུས་པའི་ཕྱིར་ཏེ། ཕྱག་རྫོགས་དབུ་མ་ཐམས་ཅད་ཀྱི་ཉམས་ལེན་སྙིང་པོ་གནས་ལུགས་མཐོང་བཞིན་དུ་མི་རྟོག་པར་འཇོག་པ་འདི་ཉིད་ཡིན་ཏེ། ཚངས་པ་ཁྱད་པར་སེམས་ཀྱིས་ཞུས་པའི་མདོ་ལས།
ཆོས་ཀྱི་ཆོས་ཉིད་ཇི་ལྟ་བར། །
དེ་དག་ཆོས་རྣམས་སྒོམ་མོད་ཀྱི། །
དྲན་པས་ཡིད་ལ་བྱེད་པ་མིན། །
དེ་ཕྱིར་མཉམ་པར་གཞག་ཅེས་གསུངས། །
ཞེས་དང༌། ཁྲི་བརྒྱད་སྟོང་པ་ལས། རིགས་ཀྱི་བུ་ཚུར་ཤོག་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམས་ཤིག །ཆོས་ཅི་ལ་ཡང་མ་ལྟ། གང་ལ་ཡང་གནས་པར་མ་བྱེད་ཅིག །ཅེས་དང༌། ཀླུ་སྒྲུབ་ཀྱིས། ཀུན་ཏུ་རྟོག་པས་མ་བརྟགས་པ། །རབ་ཏུ་མི་གནས་པ་ཡི་ཡིད། །དྲན་པ་མེད་ཅིང་ཡིད་བྱེད་མིན། །དམིགས་པ་མེད་ལ་ཕྱག་འཚལ་ལོ། །ཞེས་དང༌། དབུ་མར་སྨྲ་བའི་པ་གྲུབ་ཆེན་པོ་རྣམས་ཀྱི་གདམས་ངག་ཕྱོགས་གཅིག་ཏུ་བསྡུས་པར་གྲགས་པ། སློབ་དཔོན་བྷ་བྱའི་དབུ་མ་རིན་པོ་ཆེའི་སྒྲོན་མེར། སྐབས་དེར་ཤེས་པ་ཅི་ལ་ཡང་མི་གནས། ཅི་ཡང་མི་རྟོག་ཅི་ཡང་སེམས་པ་མེད་པ། མཐའ་ཐམས་ཅད་ལ་མི་གནས་པ། ཤེས་པ་ཅིའི་ངོ་བོར་ཡང་མ་སྐྱེས་པ། ཅི་ཡང་མ་ཡིན་པ་བསྒོམ་པར་བྱའོ། །ཞེས་སོགས་དཔག་ཏུ་མེད་པར་གསུངས་ཕྱིར་དབུ་མའི་ལྟ་སྒོམ་ཡང་དེ་ཡིན་ལ། ཕྱག་རྒྱ་ཆེན་པོ་དང་ཡང་མཐུན་ཏེ། ཏེ་ལོ་པས། ཀྱེ་ཧོ་འདི་ནི་རང་གི་ཡེ་ཤེས་ཏེ། ངག་ཚིག་ལས་འདས་ཡིད་ཀྱི་སྤྱོད་ཡུལ་མིན། །ཏེ་ལོ་ང་ཡིས་ཅི་ཡང་བསྟན་དུ་མེད། །རང་གིས་རང་ལ་མཚོན་ཏེ་ཤེས་པར་བྱོས། །ཞེས་དང༌། མཁས་གྲུབ་ཆེན་པ་ཀརྨ་ཆགས་མེད་ཀྱིས། ད་ཚུར་ལྟོས་རང་གི་སེམས་ལ་ལྟོས། །སེམས་བལྟས་པས་མི་མཐོང་དངོས་པོ་མེད། །དེ་མཐོང་གི་ངང་ལ་ལྷོད་ཀྱིས་ཀློད། །ཆོས་ཕྱག་རྒྱ་ཆེན་པོ་ལོགས་ན་མེད། །ཅེས་སོགས་གསུངས་སོ། །སྔགས་རྒྱུད་གཞན་རྣམས་དང་ཡང་མཐུན་ཏེ། གསང་འདུས་ལས། དངོས་པོ་མེད་ལ་བསྒོམ་པ་མེད། །བསྒོམ་པ་བསྒོམ་པ་མ་ཡིན་ཉིད། །དེ་ལྟར་དངོས་པོ་དངོས་མེད་དེ། །བསྒོམ་པ་དམིགས་སུ་མེད་པའོ། །ཞེས་དང༌། དཔལ་ཡེ་ཤེས་ཕྲེང་བའི་རྒྱུད་ལས། དངོས་པོ་བསྒོམ་པ་སྒོམ་པ་མིན། །དངོས་མེད་བསྒོམ་པ་སྒོམ་པ་མིན། །དངོས་དང་དངོས་མེད་རོ་མཉམ་ན། །མ་བསྒོམས་ན་ཡང་སྒོམ་པ་ཉིད། །ཅེས་དང༌། བདེ་མཆོག་འབྱུང་བའི་རྒྱུད་ལས། བསྒོམ་པ་དངོས་མེད་རང་བཞིན་ཏེ། །དངོས་མེད་སྤྲོས་དང་བྲལ་བའོ། །རང་རིག་བདག་ཉིད་ཅན་གྱི་ལས། །སྒོམ་པའང་སྒོམ་རྒྱུ་མེད་པའོ། །ཞེས་དང༌། སམ་ཊ་ལས། རྣམ་རྟོག་གཏི་མུག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བྱེད་ཡིན། །མི་རྟོག་ཏིང་འཛིན་ལ་གནས་པ། །མཁའ་བཞིན་དྲི་མ་མེད་པར་འགྱུར། །ཞེས་དང༌། བིར་ཝ་པའི་དོ་ཧ་ལས་ཀྱང༌། སྟོང་པ་ཉིད་དང་སྐྱེ་མེད་བློ་ལས་འདས་པ་དང༌། །མཐའ་བྲལ་ལ་སོགས་གང་ཡང་ཡིད་ལ་བྱེད་པ་ན། །གནས་ལུགས་དོན་ལ་མི་གནས་ཤིན་ཏུ་གཡེང་བའོ། །སྟོང་དང་མི་སྟོང་རྩིས་མེད་ལྷུག་པའི་ངང་ལ་ཞོག །ཅེས་དང༌། རྫོགས་པ་ཆེན་པོའི་རང་ལུགས་དང་མཐུན་ཚུལ་སྔར་བསྟན་ཟིན་ལ་འདིར་ཡང་ཅུང་ཟད་སྨྲོས་ན། ཡང་ཏིག་ཡིད་བཞིན་ནོར་བུ་ལས། དེ་བཞིན་སྤྲོས་དང་བྲལ་བའི་རང་བཞིན་ཉིད། །ཡེ་བབས་བཅོས་བསླད་མེད་པའི་ངང་དེར་ཀློད། །གཟེབ་བྲལ་ཤོང་ཡངས་ངང་གིས་བློ་བདེ་བ། །རེ་དོགས་གཉིས་སུ་མེད་པའི་ཡེ་ཤེས་འཆར། །ཞེས་དང༌། སེམས་ཉིད་ངལ་བསོ་ལས། གཞན་དུ་མ་ཡེངས་མདའ་མཤན་ལྟ་བུ་ལ། །གཉུག་མའི་ཡེ་ཤེས་སྤྲོ་བསྡུ་བྲལ་བར་ཞོག །ཐག་ཆོད་ཤེས་པ་ལས་ཟིན་ལྟ་བུ་ལ། །རེ་དོགས་གཉིས་མེད་ལྷུན་གྱིས་གྲུབ་པར་ཞོག །ཅེས་སོགས་གསུངས་པ་བཞིན་ཆུ་ཕྲན་ཐམས་ཅད་རྒྱ་མཚོར་འབབ་པ་ལྟར་མདོ་རྒྱུད་རྒྱ་མཚོ་ལྟ་བུའི་ཟབ་གནད་འདིར་འདུས་པ་ཡིན་ནོ།
གཉིས་པ་གྲོང་ཁྱེར་རྒྱུན་གཅོད་ཀྱི་ལྟ་བ་ངོས་བཟུང་བ་ལ། ངོ་བོ་རང་བཞིན་ཐུགས་རྗེ་གསུམ་སོ་སོར་བཤད་པ་དང༌། ཐུན་མོང་དུ་མཇུག་བསྡུ་བ་གཉིས་ལས། དང་པོ་ངོ་བོ་རང་བཞིན་ཐུགས་རྗེ་གསུམ་སོ་སོར་བཤད་པ་ནི།
འགྱུ་དྲན་བྲལ་བའི་རིག་པ་ཕྱི་ནང་མེད་པར་ཟང་ཐལ་ལེ་བ་ནམ་མཁའ་དྭངས་བ་ལྟ་བུ། མྱང་བྱ་མྱོང་བྱེད་གཉིས་མེད་ཀྱང་རང་གི་རང་བཞིན་རང་གིས་ཁོ་ཐག་ཆོད་ནས་འདི་ལས་གཞན་ཅི་ཡང་མི་འདུག་སྙམ་པ་བྱུང་ན། རང་བཞིན་རྫོགས་པ་ཆེན་པོ་བྱ་བྲལ་ལྷུན་གྱིས་གྲུབ་པའི་རིག་པ་རང་གི་ངོ་བོ་ལ་བསམས་ན་ཚོགས་དྲུག་རྟོག་མེད་ཀྱི་འགྱུ༷་བ་དང་རྟོག་བཅས་བློ་ཡི་དྲན༷་བསམ་ཐམས་ཅད་དང་བྲལ༷་བའི༷་རིག༷་པ༷་ཡེ་སྟོང་ཆེན་པོ་ཕྱི༷་དང་ནང༷་མེད༷་པ༷་གཏད་སོ་ཞེན་འཛིན་ཐམས་ཅད་དང་བྲལ་བའི་ཟང༷་ཐལ༷་ལེ༷་བ༷་བར་མེད་ཧར་སངས་སུ་དག་པ་ནམ༷་མཁ༷འ་དྭང༷ས་བ༷འི་དཀྱིལ་ལྟ༷་བུ༷། འཤོར་བ་མེད་པ། མྱང་འདས་མེད་པ། དགེ་བ་མེད་པ། མི་དགེ་བ་མེད་པ། བླང་བ་མེད་པ། དོར་བ་མེད་པ། གཞི་ལམ་འབྲས་བུ་མེད་པ། ཐོག་མཐའ་དབུས་མེད་པ། རེ་དོགས་ངོས་བཟུང་མེད་པ། རྟོག་པ་མེད་པ། མི་རྟོག་པ་མེད་པ། དངོས་པོ་མེད་པ། གཤིས་མེད་པ། མཚན་མ་མེད་པ། དྲི་མ་མེད་པ། དྲི་མ་དང་བྲལ་བ་མེད་པ། གནས་ལུགས་མེད་པ། ཆོས་ཀྱི་དབྱིངས་ཙམ་དུའང་གྲུབ་པ་མེད་པ། སྤྲོས་པ་དང་བྲལ་བའི་ཆ་ཙམ་དུ་ཡང་གཞག་ཏུ་མེད་པ་སྟེ། ཀློང་དྲུག་པ་ལས། རྒྱུ་དང་རྐྱེན་རྣམས་ཡོངས་སུ་བྲལ། །ལྟ་སྒོམ་དྲི་མ་ཀུན་དང་བྲལ། མཐའ་མེད་དབུས་སུ་དམིགས་པ་མེད། །རྣམ་པ་མེད་ཅིང་ཡུལ་རྣམས་མེད། །ལྷ་མེད་སྔགས་ཀྱང་ཡོད་མ་ཡིན། །ཆོས་མེད་བཏགས་པ་ཀུན་ལས་འདས། །དགྲ་མེད་བཤེས་ཀྱང་ཡོད་མ་ཡིན། །ལུས་མེད་དབང་པོར་སྣང་བ་མེད། །ཆོས་འདི་བསམ་པས་མི་སྣང་སྟེ། །གང་མེད་གང་དུ་འཛིན་པ་མེད། །ང་མེད་ང་ཡི་འཤོར་ཡང་མེད། །དབྱིངས་མེད་རིག་པའི་སྐུ་ཡང་མེད། །དགེ་མེད་སྡིག་པའི་རྣམ་སྨིན་མེད། །སྲོག་མེད་བཅད་པའི་སེམས་པ་མེད། །ཚོགས་མེད་བསགས་པའི་ཡུལ་ཡང་མེད། །སངས་རྒྱས་མེད་ཅིང་སེམས་ཅན་མེད། །ཅེས་སོགས་གསུངས་པ་བཞིན་ནོ། །རང་བཞིན་གསལ་བའི་ངོས་ནས་གཞལ་ན། མྱང༷་བྱ༷་ཡུལ་དང་མྱོང༷་བྱེད༷་ཀྱི་བློ་གཉིས༷་སུ་མེད༷་ཀྱང༷་རྣམ་རྟོག་ཐམས་ཅད་དང་བྲལ་ཡང་ཉིན་མོར་རང་བདུན་གྱི་གཟུགས་མཐོང་བ་བཞིན་དུ་སེམས་རང༷་གི༷་རང༷་བཞི༷ན་ནམ་ཡིན་ལུགས་ལ་རང༷་གིས༷་ཐེ་ཚོམ་དང་བྲལ་བར་ཁོ་ཐག༷་ཆོད༷་ནས༷་མངོན་སུམ་དུ་མཐོང་བ་འདི་ནི་སྐུ་ལྔ་ཡེ་ཤེས་ལྔ་སོགས་ཀྱི་ཁྱབ་བྱེད་དུ་བཞུགས་པ་ཡིན་ཏེ། མུ་ཏིག་ཕྲེང་བ་ལས། དེ་ལྟར་སྙིང་པོ་དེ་ཉིད་ལ། །སྐུ་ལྔ་ཡེ་ཤེས་ལྔ་དང་ནི། །འོད་ལྔ་ཁོ་དོག་རྣམ་པ་ལྔ། །ཆོས་ལྔ་ཡེ་ཤེས་རླུང་ལྔ་ཉིད། །ངོ་བོ་ལྔ་དང་རང་བཞིན་ལྔ། །ཐུགས་རྗེ་ལྔ་ཡིས་ཀུན་ལ་ཁྱབ། །ཅེས་གསུངས་པའི་དོན་རྒྱས་པར་བཀྲལ་ན་ཡི་གེ་མང་བར་དོགས་ནས་མ་བྲིས་ལ། ཤེས་པར་འདོད་ན་ཚིག་དོན་མཛོད་དང་ཐེག་མཆོག་མཛོད་སོགས་ལས་རྟོགས་པར་བྱའོ། །ཐུགས་རྗེའི་ངོས་ནས་བསམས་ན། གསལ་སྟོང་ཟུང་དུ་འཇུག་པ་འདི༷་ལས༷་གཞ༷ན་དུ་ཆོས་ཉིད་ཅེས་བྱ་བ་ཡང་ཅི༷་ཡང༷་མི༷་འདུག༷་ལ་ཆོས་ཅན་སེམས་དང་སྣང་བ་ཡུལ་ཞེས་བྱ་བ་ཡང་ཅུང་ཟད་ཀྱང་མེད་པ་བུ་རམ་ཐམས་ཅད་ལ་མངར་བའི་རོས་ཁྱབ་པ་བཞིན་དུ་འཁོར་འདས་ཐམས་ཅད་ལ་རིག་པས་ཁྱབ་སྟེ། རིག་པ་རང་ཤར་ལས། འཁྲུལ་མེད་བྱང་ཆུབ་སེམས་ནི་འགྲོ་བ་ཡོངས་ལ་ཁྱབ། །བྱང་ཆུབ་སྙིང་པོ་སངས་རྒྱས་ཀུན་དང་མཉམ། །ཞེས་དང༌། ཀུན་ལ་ཡོངས་སུ་ཁྱབ་པའི་སྣང་མཐའ་ཡས། །སྣང་སྲིད་ཀུན་ཁྱབ་ཀུན་གཞིའི་ཀློང་ཡངས་ན། །རིག་པ་རང་ཁྱབ་ཡེ་ཤེས་རོལ་བར་སྣང༌། །མཐའ་ལ་ཐུག་མེད་ཡེ་ཤེས་རང་ལ་ཡོད་པའོ། །ཞེས་དང༌། དེ་བཞིན་དུ་སེམས་ཅན་ཐམས་ཅད་ཀྱི་སེམས་ལ་ཏིལ་འབྲུ་ལ་མར་གྱིས་ཁྱབ་པ་བཞིན་དུ་བདེ་གཤེགས་སྙིང་པོས་ཁྱབ་སྟེ། རྡོ་རྗེ་སེམས་དཔའ་སྙིང་གི་མེ་ལོང་ལས། འཇིག་རྟེན་ཁམས་ཀྱི་སེམས་ཅན་ཐམས་ཅད་ལ་དེ་བཞིན་གཤེགས་པའི་སྙིང་པོ་ཏིལ་འབྲུ་ལ་མར་གྱིས་ཁྱབ་པ་བཞིན་དུ་གནས་སོ། །ཞེས་དང༌། ནོར་བུ་ཕྲ་བཀོད་ལས། ཏིལ་འབྲུའམ་ནི་ཡུངས་འབྲུ་ལ། །མར་ཉིད་ཡེ་ནས་ལྷུན་གྲུབ་བཞིན། །སེམས་ཅན་ལུས་ལྟར་སྣང་བ་ལ། །དེ་བཞིན་གཤེགས་པའི་ས་བོན་ནི། །མཐུན་པའི་འོད་དང་བཅས་པར་སྣང༌། །ཞེས་དང༌། འདི་དང་ཚུལ་མཐུན་པར་འཤོར་ལོ་ཐ་མའི་སྙིང་པོ་བསྟན་པའི་མདོ་རྣམས་དང༌། ཀླུ་སྒྲུབ་ཀྱི་ཆོས་དབྱིངས་བསྟོད་པ་དང༌། ཁྱད་པར་དུ་རྒྱུད་བླ་མར་དཔེ་དགུ་དོན་དགུས་རྒྱ་ཆེར་བཀྲལ་བ་སོགས་མདོའི་སྐབས་སུ་ཡང་གསུངས་སོ། །དེ་ལྟར་ངོ་བོ་རང་བཞིན་ཐུགས་རྗེ་གསུམ་དབྱེར་མེད་པའི་དོན་མངོན་སུམ་དུ་རྟོགས་ཏེ་འདི་ལས་ལྷག་པའི་ལམ་སངས་རྒྱས་སྟོང་བྱོན་ཀྱང་སྟོན་དུ་མེད་དོ་སྙམ༷་པ༷་སྟེ་བྱ་བྲལ་ཀློང་ཆེན་གྱི་རང་བཞིན་ལ། ཁོ་ཐག་ནང་ནས་ཆོད་པ་བྱུང༷་ན༷་གྲོང་ཁྱེར་རྒྱུན་གཅོད་ཀྱི་ལྟ་བ་དངོས་ཀྱི་ཐོག་ཏུ་སླེབས་པ་ཡིན་ནོ། །ལྟ་བ་འདི་ངོ་བོ་རང་བཞིན་ཐུགས་རྗེ་གསུམ་དང་སྦྱར་ནས་འཆད་ཚུལ་འདི་ནི་ཀུན་མཁྱེན་ཀློང་ཆེན་པའི་བླ་མ་ཡང་ཏིག་དང་དགོངས་པ་ཆུ་བོ་གཅིག་འདྲེས་སུ་གྱུར་པ་ཡིན་ནོ།
གཉིས་པ་ཐུན་མོང་དུ་མཇུག་བསྡུ་བ་ནི།
༄༅། །རྟོགས་ལྡན་རྒན་པོ་རྣམས་ཀྱི་ལུགས་སེམས་ངོ་མཛུབ་ཚུགས་ཀྱི་ཟིན་བྲིས་བཞུགས་སོོ།།
བླ་མ་དང་དབྱེར་མེད་པའི་རང་རིག་ཆོས་སྐུ་ཀུན་ཏུ་བཟང་པོའི་རང་ཞལ་མངོན་དུ་གྱུར་པ་ལ་ཕྱག་འཚལ་ལོ། །དེའང་གཞུང་འདི་ལ་དང་པོ་བསྟན་བཅོས་ལ་འཇུག་པའི་རྒྱུ། བརྩམ་བྱ་བསྟན་བཅོས་ཀྱི་ལུས་དངོས། མཇུག་མཐར་དོན་གྱི་འབྲས་བུ་དང་རྩོམ་པ་པོའི་མིང་སྨོས་པ་དང་གསུམ། དང་པོ་གཞུང་འདི་ལ་དང་པོ་བསྟན་བཅོས་ལ་འཇུག་པའི་རྒྱུ་ལ། མཚན་དོན་དང༌། མཆོད་པར་བརྗོད་པ། བརྩམ་པར་དམ་བཅའ་བ་གསུམ་ལས། དང་པོ་ནི།
